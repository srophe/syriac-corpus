<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:lang="en">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/9009">Chronicle of
                    Zuqnin, Part 4</title>
                <title xml:lang="en" level="s" ref="http://syriaca.org/work/9005">Chronicle of
                    Zuqnin</title>
                <title level="s">Digital Syriac Corpus</title>
                <author role="anonymous">Anonymous</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor" ref="http://syriaca.org/person.xml#dtaylor">David G.K. Taylor,
                    University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Edited by</resp>
                    <name type="person"/>
                </respStmt>
                <respStmt>
                    <resp>Syriac text transcribed by</resp>
                    <name type="person" ref="http://syriaca.org/person.xml#moez">Michael Oez</name>
                </respStmt>
            </titleStmt>
            <editionStmt>
                <edition n="0.1"/>
                <respStmt>
                    <resp>based upon</resp>
                    <name><ptr target="#sourceDesc1"/></name>
                </respStmt>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/520</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p xml:lang="syr">Creative Commons — Attribution 4.0 International — CC BY
                            4.0</p>
                        <p xml:lang="syr">https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac
                            base text is in the public domain. The TEI XML edition is copyrighted by
                            James E. Walters and is released under a Creative Commons Attribution
                            4.0 International Public License (CC BY 4.0).</note></ab>
                    <ab><note>The HTML page is copyrighted by Vanderbilt University and released
                            under a under a Creative Commons Attribution 4.0 International Public
                            License (CC-BY 4.0, https://creativecommons.org/licenses/by/4.0/).
                            Attribution for reuse should follow the suggested citation and also
                            credit the copyright holder of the TEI XML edition.</note></ab>
                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc xml:id="sourceDesc1">
                <biblStruct>
                    <monogr>
                        <editor>
                            <forename>Jean Baptiste</forename>
                            <surname>Chabot</surname>
                        </editor>
                        <title level="m">Chronicon Pseudo-Dionysianum vulgo dictum: [pars] I</title>
                        <idno type="URI">http://syriaca.org/bibl/1403</idno>
                        <idno type="zotero">112</idno>
                        <idno type="URI">http://zotero.org/groups/392292/items/SIJ65BZ8</idno>
                        <idno type="URI">http://www.worldcat.org/oclc/611762046</idno>
                        <imprint>
                            <pubPlace>Louvain</pubPlace>
                        </imprint>
                    </monogr>
                    <series>
                        <title level="s">Corpus Scriptorum Christianorum Orientalium</title>
                        <biblScope unit="vol">91, 104</biblScope>
                    </series>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p xml:lang="syr">Digital Syriac Corpus is collaboration of University of Oxford,
                    Brigham Young University, Vanderbilt University, and the Center of Digital
                    Humanities Research (CoDHR) at Texas A&amp;M University. </p>

            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
            <creation>
                <origDate type="composition" from="0750" to="0775">Mid-8th century CE</origDate>
            </creation>
        </profileDesc>
        <revisionDesc status="uncorrectedTranscription">
            <change when="2019-12-01" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="PrintTranscription">

        <body>
            <div xml:lang="syr" type="text">

                <p>ܡܫܪܐ ܕܝܢ ܚܘܫܒܢܐ ܗܢܐܼ. ܐܘܟܝܬ ܡܟܬܒܢܘܬܐ ܗܕܐܼ. ܡܢ ܫܘܪܝܗܿ ܕܝܠܗܿ ܕܒܪܝܬܐ. ܘܐܬܿܐ ܐܦ ܥܕܡܐ
                    ܠܡܘܠܕܗ ܕܐܒܪܗܡ: ܘܡܠܟܘܬܗ ܕܢܝܢܘܣ ܗܿܘ ܕܒܢܐ ܠܢܝܢܘܐ ܘܐܡܠܟ ܒܗܿ ܫ̈ܢܝܢ ܚ̈ܡܫܝܢ ܘܬܪ̈ܬܝܢ..
                    ܘܒܫܢܬ ܐܪ̈ܒܥܝܢ ܘܬܪܬܝܢ ܫܢ̈ܝܢ ܠܢܝܢܘܣܼ. ܐܬܝܠܕ ܐܒܪܗܡ ܪܝܫ ܐܒ̈ܗܬܐ. ܐܝܟ ܕܣܗܿܕ ܐܘܣܒܝܣܼ.
                    ܡܛܠ ܕܡܢܗ ܢܣܝܼܒ ܗܘ ܠܢ ܡܠܘܐ ܕܡܟܬܒܢܘܬܐ ܗܕܐ. ܥܕܡܐ ܠܫܢ̈ܝ ܩܘܣܛܢܛܝܢܣ ܡܗܝܡ. ܡܢ ܗܪܟܐ ܕܝܢ
                    ܘܥܕܡܐ ܠܬܐܘܕܘܣܝܣ <pb n="146"/> ܙܥܘܪܐ ܡܢ ܣܘܩܪܛܝܣ ܕܡܢ ܕܚܠܬܐ ܕܢܐܘܝ̈ܛܝܢܘ.. ܡܢ ܬܐܘܕܣܝܣ
                    ܕܝܢ ܘܥܕܡܐ ܠܝܘܣܛܝܢܝܢܐ ܡܠܟܐܼ ܡܢ ܩܕܝܫܐ ܝܘܚܢܢ ܐܦܝܣܩܦܐ ܕܐܣܝܐ. ܕܐܝܬܝܗܿ ܫܢܬ ܬܡܢܡܐܐ
                    ܘܬܡܢܝܢ ܘܚܡ̈ܫ.. ܡܢ ܗܪܟܐ ܕܝܢ ܘܥܕܡܐ ܠܫܢܬܐ ܗܕܐ ܕܒܗܿ ܐܝܬܝܢ ܝܘܡܢܐ: ܕܐܝܬܝܗܿ ܫܢܬ ܐܠܦܐܐ
                    ܘܬܡܢ̈ܝܢ ܘܫ̈ܬ ܕܐܠܟܣܢܕܪܘܣ: ܘܕܡܗܓܪ̈ܝܐ ܫܢܬ ܡܐܐ ܘܚܡܫܝܢ ܘܬܡ̈ܢܐܼ. ܠܐ ܐܫܟܚܢܢ ܥܠ ܕܘܒܪ̈ܐ
                    ܕܡܟܬܢܒܘܬܐܿ ܐܝܟ ܩ̈ܕܡܝܬܐ ܚܬܝܬܐܝܬ ܘܐܦܠܐ ܥܠ ܙܒ̈ܢܐ ܒܝ̈ܫܐ ܘܡܪ̈ܝܪܐ ܕܥܒܼܪ ܥܠܝܢ ܘܥܠ
                    ܐܒܗܗܝܢܼ. ܐܫܟܚܢܢ ܡܟܬܒܢܘܬܐ ܕܡܕܡ. ܘܐܦܠܐ ܥܠ ܙܒܢܐ ܗܢܐ ܕܐܘܠܨܢܐ ܕܘܡܪܪܐ܇ ܕܡܼܛܐ ܠܢ ܡܛܠ
                    ܚ̈ܛܗܝܢ: ܘܐܬܡܼܣܪܢܢ ܒܐ̈ܝܕܝ ܐܬܘܪ̈ܝܐ ܘܒܪܒܪܗܝܐܼ. ܠܐ ܐܫܟܚܢܢ ܐܢܫ ܕܐܟܬܒ ܡܕܡ. ܐܠܐ ܕܢܫܒܘܩ
                    ܥܘܗܕܢܐ ܕܙܒܢܐ ܗܢܐ ܒܝܫܐ: ܘܐܘܠܨܢܐ ܡܪܝܪܐ ܕܣܒܠܬ ܐܪܥܐ ܒܝ̈ܘܡܝܢ ܘܒܙܒܢܢ: ܡܢ ܐܝܕ̈ܝ ܐܬܘܪ̈ܝܐ
                    ܗܢܿܘܢ ܕܐܦ ܢܒܝܐ ܡܫܡܗ ܟܕ ܐܡܿܪ: ܕܐܬܘܪܝܐ ܫܒܛܐ ܗܘ ܠܡ ܕܪܘܓܙܝ. ܘܚܘܛܪܐ ܗܘ ܒܐܝܕܗܘܢ
                    ܕܡܚܘܬܝ: ܥܠ ܥܡܐ ܚܠܦܐ ܐܫܕܪܝܘܗܝܼ. ܘܥܠ ܥܡܐ ܐܟܬܢܐ ܐܦܩܕܝܘܗܝ. ܗܢܐ ܫܒܛܐ ܘܗܢܐ ܚܘܛܪܐ
                    ܕܡܪܝܐ: ܕܐܘܫܛ ܘܝܗܼܒ ܠܐܬܘܪܝܐ ܕܢܪܕܝܗܿ ܠܐܪܥܐ ܒܗܼ. ܘܐܦ ܐܬܚܙܝ ܒܫܡܝܐ: ܟܕ ܣܠܩܿ ܘܡܬܚܙܐ
                    ܝܘ̈ܡܬܐ ܣܓܝ̈ܐܐ. ܗܘܼܐ ܠܢ ܨܒܝܢܐܼ. ܕܐܟܒܪ ܢܫܡܥܘܢ ܐܝܠܝܢ ܕܡܢ ܒܬܪܢ ܐܬܝܢ ܠܥܠܡܐܼ. ܘܢܙܘܥܘܢ
                    ܘܢܕܚܠܘܢ ܡܢ ܡܪܝܐܼ. ܘܢܗܠܟܘܢ ܩܕܡܘܗܝ ܒܬܪܝܨܘܬܐ. ܕܕܠܡܐ ܐܦ ܠܗܘܢ ܢܡܣܘܪ ܐܢܘܢ܇ ܐܝܟ ܡܐ ܕܠܢ
                    ܒܐܝ̈ܕܝ ܗܢܐ ܕܐܒܐ ܚܒܠܐ. ܟܬܝܒ ܕܦܿܩܼܕ ܠܒܢܝ̈ܟܘܢ. ܘܬܘܒܼ ܕܫܝܠ ܠܐܒܘܟܼ ܘܢܚܘܝܟܿ ܘܠܣܒܝ̈ܟܼ
                    ܘܢܐܡܪܘܢ ܠܟ. ܟܕ ܕܝܢ <pb n="147"/> ܒܕܘܟܝ̈ܬܐ ܣܓܝ̈ܐܬܐ ܟܪܟܢܢ: ܘܡܕܡ ܕܟܬܝܒ ܚܬܝܬܐܝܬ ܠܐ
                    ܐܫܟܚܢܢ܆ ܐܠܐ ܕܡܕܡ ܡܕܡ. ܘܐܦ ܕܫܡܥܢܢ ܬܘܒ ܡܢ ܣܒ̈ܐ ܥܬܝ̈ܩܐ: ܕܗܢܼܘܢ ܚܙܘ ܘܥܒܼܪ ܥܠܝܗܘܢ:
                    ܘܐܦ ܐܝܠܝܢ ܬܘܒ ܕܚܢܢ ܗܘܼܝܢܢ ܚܿܙ̈ܝܐ ܕܝܠܗܘܢ ܕܣܘܥܪ̈ܢܐ ܨܒܝܢܢ ܕܢܟܢܫ ܘܢܣܝܡ ܐܢܘܢ ܗܪܟܐ
                    ܒܐܝܕܐ ܐܝܕܐ ܒܣܕܪܐ ܗܢܐ. ܐܠܐ ܟܠ ܡܿܢ ܕܦܓܥ ܒܗ̈ܝܢ ܒܗܠܝܢ ܘܨܒܐ ܕܢܣܠܐ ܐܢܝ̈ܢ܆ ܢܕܥ ܕܠܘ
                    ܒܚܕܐܬܪܐ ܐܘ ܒܚܕܐ ܡܠܟܘܬܐܿ. ܐܘ ܒܚܕܐ ܦܢܝܬܐ ܓܕ̈ܫܢ ܥ̈ܠܬܐ ܘܣܘܥܪ̈ܢܐ ܕܙܢܝ̈ܢ ܙܢܝ̈ܢ. ܡܕܝܢ
                    ܐܦ ܘܗܪܟܐܼ. ܐܢ ܦܓܝܥ ܠܗ ܒܡܟܬܒܢܘܬܐ ܕܠܐ ܦܚܡܐ ܠܗܕܐܼ. ܗܠܝܢ ܢܣܬܿܟܠ ܕܐܦܠܐ ܗܼܢܘܢ ܡܟ̈ܬܒܢܐ
                    ܩ̈ܕܡܝܐ ܫܿܠܡܝܢ ܐܚܕ̈ܕܐ. ܐܠܐ ܚܕ ܡܙܥܪܼ ܘܚܕ ܡܘܪܒ. ܚܕ ܡܟܬܒ ܥܠ ܥܕܬܐ ܘܚܕ ܥܠ ܥ̈ܠܬܐ
                    ܐܚܪ̈ܢܝܬܐ: ܐܠܐܼ ܠܐ ܡܣܿܓܦܐ ܗܕܐ ܠܦܪ̈ܘܫܐ ܘܕܚ̈ܠܝ ܐܠܗܐ ܡܕܡܿ. ܐܢ ܩܕܝܡܐ ܫܢܬܐ ܐܘ ܡܘܚܪܐ
                    ܚܕܐ ܐܘ ܬܪ̈ܬܝܢ. ܐܠܐ ܢܿܣܦܩ ܠܕܚܠ̈ܝ ܐܠܗܐ ܕܢܚܙܘܢ ܡ̈ܚܘܬܐ ܕܕܪ̈ܐ ܩܕ̈ܡܐ: ܘܢܣܛܘܢ ܗܼܢܘܢ ܡܢ
                    ܥܘܼܠܐܼ ܕܠܐ ܐܦ ܥܠܝܗܘܢ ܢܣܡ̈ܟܢ ܗܢ̈ܝܢ ܡܚ̈ܘܬܐ. ܐܙܕܗܪ ܠܡ ܘܕܚܠ ܡܢ ܡܪܝܐ ܐܠܗܟܼ. ܕܕܠܡܐ ܐܦ
                    ܥܠܝܟ ܐܝܬܐ ܐܢܝ̈ܢ ܠܡܚܘ̈ܬܐ ܗܠܝܢ. ܫܘܪܝܐ ܕܝܢ ܥܒܕܝܢܢܼ ܡܢ ܫܢܬ ܬܡܢ̈ܐ ܡ̈ܐܐ ܘܬܫܥܝ̈ܢ
                    ܘܬܡܢ̈ܐ. </p>
                <p>ܫܢܬ ܬܡܢ̈ܐܡ̈ܐܐ ܘܬܫ̈ܥܝܢ ܘܬܡ̈ܢܐܼ. ܡܝܬ ܝܘܣܛܝܢܝܢܐ ܡܠܟܐ. ܘܐܡܠܟ ܝܘܣܛܝܢܝܢܐ ܕܐܪ̈ܒܥܐ.
                    ܘܛܒܪܝܘܣ ܩܣܪ. </p>
                <p>ܫܢܬ ܬܫ̈ܥܡܐܐ ܘܚܕܐܼ ܡܝܬ ܗܘ ܝܘܣܛܝܢܝܢܐ ܘܠܒܟ ܡܠܟܘܬܐ ܛܒܪܝܘܣ. </p>
                <p>ܘܒܫܢܬ ܬܫ̈ܥܡܐܐ ܘܬܪ̈ܬܝܢܼ ܡܝܬ ܩܕܝܫܐ ܦܛܪܘܣ ܦܛܪܝܪܟܐ ܕܐܢܛܝܟܝܐ. <pb n="148"/> ܫܢܬ
                    ܬܫܥܡ̈ܐܐ ܘܚܡ̈ܫܼ ܡܝܬ ܛܒܪܝܘܣ. ܘܗܘܼܐ ܚܠܦܘܗܝ ܡܘܪܝܩܣ ܫܢܝ̈ܐ ܬܡܢ̈ܐ. </p>
                <p>ܫܢܬ ܬܫܥܡ̈ܐ ܘܬܪ̈ܬܥܣܪ̈ܐܼ ܗܘܼܐ ܚܫܘܟܐ ܪܒܐ ܒܦܠܓܗ ܕܝܘܡܐ. ܘܣܠܼܩ ܟܘ̈ܟܒܐ ܘܐܬܚܙܝܘ ܐܝܟ
                    ܕܒܠܠܝܐ. ܘܩܘܝܘ ܐܝܟ ܫܥ̈ܐ ܬܠ̈ܬ. ܘܬܘܒ ܐܬܓܠܓܘ ܗܼܘ ܚܫܘܟܐ ܗܿܘܼ. ܘܐܬܚܙܝ ܝܘܡܐ ܐܝܟ ܥܝܕܗ
                    ܩܕܡܝܐ.܀ </p>
                <p>ܘܒܗܿ ܒܫܢܬܐ ܡܝܬ ܡܘܪܝܩܣ. ܘܐܡܠܟܘ ܡܘܪܝܩܣ ܐܚܪܢܐܼ. ܘܬܝܕܣܝܣ ܒܪܗܼ ܫ̈ܢܝܢ ܬܪܬܥܣܪܗܐ. </p>
                <p>ܫܢܬ ܫܬܥ̈ܡܐܐ ܘܐܪ̈ܒܥܣܪܐܼ ܟܒܫܗܿ ܢܪܣܐ ܠܐܘܪܗܝ ܪܒ ܚܝܠܐ ܕܦܘܪ̈ܣܝܐ. ܘܥܠ ܠܗܿ: ܘܐܚܕܗ ܠܣܐܘܪܐ
                    ܐܦܝܣܩܦܐ ܕܝܠܗܿ ܕܡܝܕܬܐܼ ܘܪܓܡܗ ܒܟ̈ܐܦܐܼ. ܘܡܝܬ. </p>
                <p>ܫܢܬ ܫܬܥܡ̈ܐܐ ܘܚ̈ܡܫܥܣܪܐܼ. ܗܘܼܐ ܩܕܝܫܐ ܐܬܢܣܝܘܣ ܦܛܪܝܪܟܐ ܕܐܢܛܝܟ. </p>
                <p>ܫܢܬ ܬܫܥܡ̈ܐܐ ܘܫ̈ܬܬܥܣܪܐܼ ܐܬܦܬܚܬ ܗܼܝ ܐܘܪܗܝ. </p>
                <p>ܫܢܬ ܬܫܥܡ̈ܐܐ ܘ.ܟܕ. ܐܬܩܛܠ ܡܘܪܝܩܣ ܘܬܘܕܣܝܣ ܒܪܗ. ܘܐܡܠܟ ܦܘܩܝܣܿ ܫ̈ܢܝܢ ܬܡ̈ܢܐ. </p>
                <p>ܫܢܬ ܬܫܥܡ̈ܐܐ ܘܥܣܪܗܝܢ ܘܬܡ̈ܢܐܼ ܦܩܼܕ ܦܘܩܐ ܡܠܟܐܼ ܕܢܥܡܕܘܢ ܟܠܗܘܢ ܝܗܘܕ̈ܝܐ ܕܬܚܝܬ ܐܝܕܗ.
                    ܘܫܕܪܗ ܠܓܝܘܪܓܝ ܗܘܦܪܟܐ: ܠܐܘܪܫܠܡ ܘܠܟܠܗܿ ܐܪܥܐ ܕܦܠܣܛܝܢܐ܇ ܕܢܐܠܘܨ ܐܢܘܢ ܠܟܠܗܘܢ ܝܗ̈ܘܕܝܐ
                    ܕܢܥܡܕܘܢ. ܗܢܐ ܕܝܢ ܟܕ ܢܚܼܬ ܘܟܿܢܼܫ ܐܢܘܢ ܟܠܗܘܢ ܝܗܘ̈ܕܝܐ ܕܒܐܘܪܫܠܡ ܘܒܐܚܕܪ̈ܝܗܿ ܘܥܠܼܘ
                    ܩܕܡܘܗܝ ܪܘܪ̈ܒܢܝܗܘܢܼ ܘܐܡܼܪ ܠܗܘܢ. ܕܥ̈ܒܼܕܐ ܐܢܬܘܢ ܕܡܠܟܐ. ܘܗܢܘܢ ܐܡܼܪܼ ܐܢ. ܐܡܿܪ ܠܗܘܢܼ
                    ܦܩܿܕ ܡܪܗܿ ܕܐܪܥܐܼ ܕܬܥܡܕܘܢ.. ܗܢܼܘܢ ܕܝܢ ܫܬܩܘܼ ܘܠܐ ܦܢܝܘ ܠܗ ܦܬܓܡܐ. ܐܡܪ ܠܗܘܢ. ܥܠ ܡܢܐ
                    ܠܐ ܡܦܿܢܝܬܘܢ <pb n="149"/> ܦܬܓܡܐ.. ܥܢܼܐ ܕܝܢ ܚܕ ܡܢܗܘܢ ܡܢ ܪ̈ܝܫܐ ܕܒܗܘܢ ܕܫܡܗ ܝܘܢܐܼ.
                    ܘܐܡܪ. ܕܟܠ ܡܐ ܕܦܿܩܕ ܡܪܗܿ ܕܐܪܥܐܼ ܥܿܒܕܝܢܢ ܘܥܿܢܝܢܢ. ܗܕܐ ܕܝܢ ܡܠܬܐܼ ܠܐ ܡܫܟܚܝܢܢ ܠܡܥܒܕܼ.
                    ܡܛܠ ܕܠܐ ܥܕܟܝܠ ܡܼܛܐ ܝܘܡ ܥܡܿܕܐ ܩܕܝܫܐ.. ܗܘܦܟܪܐ ܟܕ ܫܡܥ ܗܠܝܢ܆ ܐܬܚܡܬ ܪܘܪܒܐܝܬ. ܘܩܡ
                    ܘܡܚܝܗܝ ܝܘܡܐ ܥܠ ܐܦܘ̈ܗܝܼ ܘܐܡܼܪ. ܕܐܢ ܥ̈ܒܼܕܐ ܐܢܬܘܢܿ ܠܐ ܡܫܬܥܒܕܝܢ ܐܢܬܘܢ ܠܡܟܪܘܢܼ. ܘܦܼܩܕ
                    ܕܢܥܼܡܕܘܢ. ܘܗܟܢܐ ܟܕ ܨܿܒܝܢ ܘܟܕ ܠܐ ܨܿܒܝܢܼ ܐܥܡܕ ܐܢܘܢ ܠܟܠܗܘܢ.܀ ܒܗܢܐ ܙܒܢܐ ܡܬܝܕܥ ܝܥܩܘܒ
                    ܝܗܘܕܝܐ.. ܘܐܬܢܣܝܘܣ ܦܛܪܝܪܟܐ ܕܐܢܛܝܟܝܐ. ܘܝܚܘܢܢ ܐܦܝܣܩܦܐ ܕܥܪ̈ܒܝܐ. ܘܫܡܥܘܢ ܕܚܪܢ ܘܩܘܪܝܩܐ
                    ܕܐܡܕ. </p>
                <p>ܫܢܬ ܬܫܥܡܐܐ ܘܬܠ̈ܬܝܢ ܘܬܪ̈ܬܝܢ܆ ܟܒܫܘܗܿ ܛܝ̈ܝܐ ܠܐܪܥܐ ܕܦܠܣܛܝܢܐ. ܘܥܕܡܐ ܠܢܗܪܐ ܪܒܐ ܦܪܬ.
                    ܘܥܼܪܩ ܪ̈ܗܘܡܝܐ ܘܥܿܒܪ ܠܡܕܢܚܐ ܡܢ ܦܪܬ. ܘܐܫܬܠܛ ܒܗܿ ܛܝ̈ܝܐ ܥܠܝܗܘܢ. ܡܿܠܟܐ ܩܕܡܝܐ ܓܒܪܐ
                    ܡܢܗܘܢ ܕܫܡܗ ܡܚܡܕ. ܗܢܐ ܕܐܦ ܢܒܝܐ ܩܿܪܝܢ ܗܘܘ ܠܗ. ܡܛܠ ܕܐܦ ܡܢ ܣܓܕ̈ܬܐ ܕܟܠ ܫܘ̈ܚܠܦܝܢ ܐܦܢܝ
                    ܐܢܘܢ. ܘܕܐܝܬ ܚܕ ܐܠܗܐ ܥܿܒܘܕܐ ܕܒܪܝܬܐ ܐܘܕܥ ܐܢܘܢ. ܘܐܦ ܢܡܘ̈ܣܐ ܣܡ ܠܗܘܢ. ܡܛܠ ܕܣܓܝ ܐܚܝܕܝܢ
                    ܗܘܘ ܒܕܚܠܬ ܫܐܕ̈ܐ ܘܒܣܓܕܬ ܦܬܟܪ̈ܐ. ܝܬܝܪܐܝܬ ܒܣܓܕܬ ܐܝ̈ܠܢܐ. ܘܡܛ ܕܚܘܝ ܠܗܘܢ ܚܕܐ ܐܠܗܐ: ܘܐܦ
                    ܙܟܘ ܒܩܪܒܐ ܠܪ̈ܗܘܡܝܐ ܒܝܕ ܡܕܒܪܢܘܬܗ: ܘܐܦ ܣܡ ܠܗܘܢ ܢܡܘ̈ܣܐ ܐܝܟ ܪܓܬܗܘܢܼ. ܩܪܘܗܝ ܢܒܝܐ ܐܦ
                    ܪܣܘܠܐ ܕܐܠܗܐ. ܘܥܡܐ ܣܓܝ ܪܓܬܢܐ ܐܝܬܘܗܝܿ. ܘܒܣܪܢܐ. ܘܟܠ ܢܡܘܣܐ. ܐܢ ܡܢ ܡܚܡܕ. ܘܐܢ ܡܢ ܐܢܫ
                    ܐܚܪܢܐ ܕܕܚܠ ܡܢ ܐܠܗܐ ܡܬܣܝܡ ܗܘܐ ܠܗܘܢ: ܘܐܝܟ ܢܝܚܐ ܕܪܓܬܗܘܢ ܠܐ ܡܬܝܣܡ ܗܘܐܼ. ܫܛܘܗܝ ܐܦ
                    ܫܒܩܘܗܝ. ܗܿܘ ܕܝܢ ܕܐܝܟ ܨܒܢܗܘܢ <pb n="150"/> ܘܪ̈ܓܝܓܬܗܘܢ ܡܫܡܠܐ ܗܘܐܼ. ܐܦܢ ܡܢ ܫܝܛܐ
                    ܕܒܗܘܡܢ ܡܬܣܝܡ ܗܘܐܼ. ܠܒܟܝܢ ܗܘܘ ܠܗ ܟܕ ܐܡܪܝܢ܆ ܕܗܢܐ ܠܢܒܝܐ ܘܪܣܘܠܗ ܕܐܠܗܐ ܣܝܡܢ ܘܐܦ ܡܢ
                    ܐܠܗܐ ܦܩܝܕ ܠܗ ܗܟܢ. ܕܒܼܪ ܐܢܘܢ ܕܝܢ ܫ̈ܢܝܐ ܫܒ̈ܥ. </p>
                <p>ܫܢܬ ܬܫܥܡ̈ܐܐ ܘܬܠ̈ܬܝܢ ܘܬܠ̈ܬ܆ ܡܝܬ ܦܘܩܝܣ ܡܿܠܟܐ ܕܪ̈ܗܘܡܝܐ. ܘܐܡܠܟ ܚܠܦܘܗܝ ܗܪܩܠܐܼ. ܫܢܝ̈ܐ
                    ܬܠ̈ܬܝܢ ܘܚܕܐ. </p>
                <p>ܫܢܬ ܬܫܥܡ̈ܐܐ ܘܠܬ̈ܬܝܢ ܘܐܪ̈ܒܥܼ ܡܝܬ ܡܪܝ ܩܘܪܝܩܐ ܐܦܝܣܩܦܐ ܕܐܡܕ. ܘܗܘܼܐ ܚܠܦܘܗܝ ܡܪܝ ܬܘܡܐ. </p>
                <p>ܫܢܬ ܬܫܥ̈ܡܐܐ ܘܬܠ̈ܬܝܢ ܘܫܒ̈ܥܼ. ܢܬܪܘܢ ܟܘ̈ܟܒܐ ܕܒܫܡܝܐ. ܘܗܟܢܐ ܟܠܗܘܢ ܟܫ̈ܛܝܢ ܗܘܘ ܠܓܪܒܝܐ
                    ܐܝܟ ܓܐܪ̈ܐ. ܟܕ ܐܬܿܐ ܡܕܡ ܕܚܝܠܬܐ ܕܡܙܕܟܝܢܘܬܐ ܠܪ̈ܗܘܡܝܐ ܝܗܒܝܢ ܗܘܘܼ. ܕܡܬܟܒܫܢܘܬܐ
                    ܕܐܪ̈ܥܬܗܘܢ ܕܡܢ ܐܝ̈ܕܝ ܛܝ̈ܝܐ. ܟܕ ܗܼܝ ܗܕܐ ܒܫܪܪܐ ܓܕܫܬ ܒܗܘܢ ܒܬܪ ܩܠܝܠܼ ܘܠܐ ܐܘܚܪܬ. </p>
                <p>ܫܢܬ ܬܫܥ̈ܡܐܐ ܘܬܠ̈ܬܝܢ ܘܬܡ̈ܢܐ܆ ܡܝܬ ܡܚܡܕ ܡܿܠܟܐ ܕܛܝ̈ܝܐܿ. ܐܘܟܝܬ ܢܒܝܐ ܕܝܠܗܘܢ. ܘܗܘܼܐ
                    ܥܠܝܗܘܢ ܐܒܘܒܟܪ. ܫܢܝ̈ܐ ܚܡ̈ܫ. </p>
                <p>ܫܢܬ ܬܫܥ̈ܡܐܐ ܘܐܪ̈ܒܥܝܢܼ. ܫܪܝ ܗܪܩܠܐ ܡܠܟܐ ܕܪ̈ܘܝܡܐ ܕܢܒܢܐ ܥܕܬܐ ܪܒܬܐ ܕܐܡܕ. </p>
                <p>ܫܢܬ ܬܫܥ̈ܡܐܐ ܘܐܪ̈ܒܥܝܢ ܘܬܠܬܼ. ܡܝܬ ܐܒܘܒܟܪ ܡܠܟܐ ܕܛܝ̈ܝܐ.. ܘܗܘܼܐ ܚܠܦܘܗܝܼ ܥܘܡܪܼ ܫܢܝ̈ܐ
                    ܬܪܬܥܣܪ̈ܐ.</p>
                <p>ܘܒܫܢܬ ܬܫ̈ܥܡܐܐ ܘܐܪ̈ܒܥܝܢ ܘܐܪ̈ܒܥ܆ ܢܼܚܬ ܗܪܩܠܐ ܡܠܟܐ ܕܪ̈ܗܘܡܝܐ ܠܐܘܪܗܝ. ܘܗܘܼܐ ܩܪܒܐ
                    ܕܓܒܝܬܐ. ܘܐܬܗܙܡܘ ܦܘܪ̈ܣܝܐ ܘܢܦܩ ܡܢ ܒܝܬ ܢܗܪܗܝܢ. ܫܢܬ ܬܫ̈ܥܡܐܐ ܘܐܪ̈ܒܥܝܢ ܘܬܡ̈ܢܐܼ. ܥܒܼܪ
                    ܛܝ̈ܝܐ ܠܓܙܝܪܬܐܼ ܘܐܬܗܙܡ ܪ̈ܗܘܡܝܐܼ. ܘܥܠ ܥܝܨ ܠܐܘܪܗܝ. </p>
                <p>ܫܢܬ ܬܫܥܡܐܐ ܘܚܡܫܝܢ ܘܬܪܬܝܢ܆ ܢܼܩܫ ܛܝ̈ܝܐ ܥܠ <pb n="151"/> ܕܪܐ ܘܐܩܪܒܘ ܥܡܗܿ. ܘܐܬܩܛܠ
                    ܡܢܗܘܢ ܥܡܐ ܣܓܝܐܐ ܡܢ ܬܪ̈ܝܗܘܢ ܓܒ̈ܐܼ ܝܬܝܪܐܝܬ ܡܢ ܛܝ̈ܝܐ. ܘܠܚܪܬܐ ܝܼܗܒ ܠܗܘܢ ܡܠܬܐ
                    ܘܦܬܚܘܗܿ. ܘܡܢ ܗܝܕܝܢ ܠܐ ܐܬܩܛܠ ܒܪܢܫ.܀ ܘܒܗܿ ܒܫܢܬܐܼ ܢܩܼܫ ܥܠ ܐܕܒܝܢ. ܘܒܗܕܐ ܥܡܐ ܣܓܝܐܐ
                    ܐܬܩܼܛܠ. ܥܕܡܐ ܠܬܪܥܣܪ̈ ܐܠܦܝ̈ܢ ܡܢ ܐܪ̈ܡܢܝܐ. </p>
                <p>ܘܒܫܢܬ ܬܫܥ̈ܡܐܐ ܘܚܡ̈ܫܝܢ ܘܬܠ̈ܬܼ. ܟܒܼܫܘܗܿ ܛܝܝ̈ܐ ܠܩܣܪܝܐ ܕܦܠܣܛܝܢܐ. </p>
                <p>ܫܢܬ ܬܫܥܡ̈ܐܐ ܘܚܡ̈ܫܝܢ ܘܚ̈ܡܫܼ. ܐܬܼܐ ܪܒ ܚܝܠܐ ܕܪ̈ܗܘܡܝܐ ܘܠܢܛܝܢܐ ܦܛܪܝܩܿ. ܕܢܒܥܕ ܩܪܒܐ ܥܡ
                    ܛܝ̈ܝܐ. ܘܕܚܼܠ ܡܢ ܩܕܡܝܗܘܢ ܘܥܼܪܩ. ܘܫܒܩ ܠܟܠܗܘܢ ܟܪ̈ܝܡܛܐ ܕܥܡܗܼ. ܘܢܣܒ ܐܢܘܢ ܛܝ̈ܝܐ.܀ ܘܒܗܿ
                    ܒܫܢܬܐܼ. ܢܦܩܼ ܘܥܼܠ ܠܒܛܢܢ ܕܣܪܘܓ ܒܚܡܬܐ ܪܒܬܐ ܦܪܩܘܦܝܼ ܘܬܐܘܕܪܐ. ܘܚܠܼܨ ܘܒܼܙܘ ܘܫܒܼܘ ܟܠ
                    ܕܨܒܘܼ ܘܗܼܦܟ ܠܐܪܥܗܘܢ.܀ ܒܬܪ ܐܬܢܣܝܣ ܦܛܪܝܪܟܐܼ. ܗܘܼܐ ܩܕܝܫܐ ܝܘܚܢܢ ܬܠܡܝܕܗ.܀ ܒܗܢܐ ܕܝܢ
                    ܙܒܢܐ ܡܬܝܕܥ ܩܕܝܫܐ ܝܘܞܚܢܢ ܦܛܪܝܪܟܐ ܕܐܢܛܝܟܝܐ. ܘܝܘܚܢܢ ܐܦܝܣܩܦܐ ܕܥܪ̈ܒܝܐ. ܘܫܒܡܥܘܢ
                    ܕܐܘܪܗܝ. ܘܡܬܝ ܕܚܠܒ܆ ܡܢ ܕܝܪܐ ܩܕܝܫܬܐ ܕܙܘܩܢܝܢ. ܘܡܪܝ ܬܘܡܐ ܐܦܝܣܩܘܦܐ ܕܐܡܕ܆ ܡܢܗܿ
                    ܕܕܝܪܐ.</p>
                <p>ܘܒܫܢܬ ܬܫܥܡܐܐ ܘܚܡܫܝܢ ܘܬܼ ܡܝܬ ܥܘܡܪ ܡܠܟܐ ܕܛܝ̈ܝܐ. ܗܘܼܐ ܕܝܢ ܚܠܦܘܗܝܼ ܥܘܬܡܢ. ܘܐܡܠܟ ܫܢ̈ܝܐ
                    ܬܪ̈ܬܝܢ ܘܥܣܪ̈.</p>
                <p>ܘܒܫܢܬ ܬܫܥܡܐܐ ܘܫܬܝܢ܆ ܥܠ ܡܥܘܝܐ ܠܩܘܦܪܣ.܀ ܘܒܗܿ ܟܕ ܒܗܿ ܒܫܢܬܐ ܐܬܟܒܼܫܬ ܐܪܘܕ.</p>
                <p>ܫܢܬ ܬܫܥܡܐܐ ܘܫܬܝܢ ܘܚܕܐܼ. ܡܝܬ ܩܕܝܫܐ ܡܪܝ ܝܘܚܢܢ ܦܛܪܝܪܟܐ ܕܐܢܛܝܟܝܐ. ܘܐܬܩܒܪ ܒܗܿ ܒܐܡܕ.
                    ܘܐܬܣܝܡ ܒܗܝܠܟܐ ܩܕܝܫܐ ܕܡܪܝ ܙܥܘܪܐ.. ܘܒܗܿ ܟܕ <pb n="152"/> ܒܗܿ ܒܫܢܬܐܼ ܡܝܬ ܩܕܝܫܐ ܡܪܝ
                    ܝܘܚܢܢ ܐܦܝܣܩܦܐ ܕܥܪ̈ܒܝܐܼ. ܘܐܬܣܝܡ ܕܝܢ ܒܝܬ ܡܪܝ ܝܘܚܢܢ ܡܥܡܕܢܐ ܕܝܠܗܿ ܕܐܡܕ.. ܘܒܗܿ ܟܕ ܒܗܿ
                    ܒܫܢܬܐܼ ܡܝܬ ܐܦ ܩܕܝܫܐ ܡܪܝ ܫܡܥܘܢ ܕܐܘܪܗܝ ܒܗܿ ܒܐܡܕ. ܘܐܬܣܝܡ ܒܝܬ ܡܪܝ ܙܥܘܪܐ. </p>
                <p>ܘܒܫܢܬ ܬܫ̈ܥܡܐܐ ܘܫ̈ܬܝܢ ܘܬܪ̈ܬܝܢܼ ܗܘܼܐ ܡܪܝ ܬܐܘܕܘܪܐ ܦܛܪܝܪܟܐ ܕܐܢܛܝܟܝܐ.. ܒܐܘܪܗܝ ܕܝܢ ܗܘܐ
                    [ܩܘܪܝܩܐ].</p>
                <p>ܫܢܬ ܬܫܥܡܐܐ ܘܫ̈ܬܝܢ ܘܬܠ̈ܬܼ ܗܼܘܐ ܩܪܒܐ ܕܛܝ̈ܝܐܼ ܘܕܪ̈ܗܘܡܝܐ ܒܛܪܦܘܠܝܣ. </p>
                <p>ܫܢܬ .ܨܿ. ܘܫ̈ܬܝܢ ܘܐܪ̈ܒܥܼ ܥܼܠ ܚܒܝܒ ܠܓܝܙܪܬܐ. ܘܐܬܐ ܦܪܩܘܦܝ ܕܢܥܒܕ ܫܝܢܐ ܥܡ ܛܝܝ̈ܐ. </p>
                <p>ܫܢܬ ܬܫܥܡܐܐ ܘܫ̈ܬܝܢ ܘܚ̈ܡܫܼ ܡܝܬ ܗܪܩܠܐ ܡܠܟܐ ܕܪ̈ܗܘܡܝܐ ܕܐܡܠܟ ܫܢ̈ܝܐ ܬܠ̈ܬܝܢ ܘܚܕܐ.. ܘܗܘܼܐ
                    ܚܠܦܘܗܝ ܩܘܣܛܢܛܝܢܐ ܙܥܘܪܐܿ ܫܢܬܐ ܚܕܐ. </p>
                <p>ܘܒܫܢܬ ܬܫ̈ܥܡܐܐ ܘܫ̈ܬܝܢ ܘܫ̈ܬܼ ܡܝܬ ܗܼܘ ܩܘܣܛܢܛܝܢܐ.. ܘܗܼ،ܐ ܚܠܦܘܗܝ ܩܘܣܛܢܛܝܢܣ ܐܚܪܢܐ
                    ܥܣܪ̈ܝܢ ܘܫܒ̈ܥ ܫܢ̈ܝܐ.</p>
                <p>ܫܢܬ ܬܫ̈ܥܡܐܐ ܘܫ̈ܬܝܢ ܘܫܒ̈ܥܼ ܡܝܬ ܥܘܬܡܢ ܡܿܠܟܐ ܕܛܝܝ̈ܐ.. ܘܩܼܛܪܬ ܦܬܼܢܐ ܘܐܫܬܼܓܫܬܿ ܐܪܥܐ.
                    ܘܐܬܒܠܒܠ ܥܡܐ ܕܛܝ̈ܝܐܿ. ܘܣ̈ܓܼܝܐܝܢ ܒܝ̈ܫܬܐ ܒܐܪܥܐ. ܘܗܘܼܐ ܫܘܦܥ ܕܡܐ ܣܓܝܐܐ ܡܢܗܘܢ ܘܒܗܘܢܼ
                    ܡܛܠ ܕܠܐ ܨܒܘܢ ܕܢܫܠܡܘܢ ܠܚܕ ܕܝܫܐ. ܐܠܐ ܟܠܚܕ ܚܕ ܡܢܗܘܢܼ ܫܿܘܪ ܠܪܝܫܢܘܬܐ. ܟܕ ܨܿܒܐ ܟܠܚܕ
                    ܡܢܗܘܢ ܕܗܼܘ ܢܡܠܟ.. ܪܝܫ ܚܝܠܐ ܕܐܝܬ ܗܼܘܐ ܒܐܪܥܐ ܕܡܥܪܒܐ: ܕܫܡܗ ܡܥܘܝܐܼ ܗܼܘ ܨܒܼܐ ܕܢܡܠܟ.
                    ܘܐܦ ܒܢ̈ܝ ܡܥܪܒܐ ܪܚܡܝܢ ܗܘܘ ܠܗܼ ܘܒܝܥܘܗܝ ܘܫܠܼܡ ܠܗ.. ܐܪܥܐ ܕܝܢ ܕܡܕܢܚܐ ܘܓܙܝܪܬܐ ܐܣܠܝܬ
                    ܠܗܢܐ: ܘܫܠܡܬ ܠܪܝܫ ܚܝܠܐ ܐܚܪܢܐ ܕܫܡܗ ܥܒܣ܆ ܘܒܝܥܬܗ <pb n="153"/> ܡܿܠܟܐ. ܘܗܐ ܡܢ ܗܝܕܝܢ
                    ܫܪܝܘ ܩܪ̈ܒܐ ܘܫܘܦܥ ܕܡܐ ܢܗܘܐ ܒܝܢܬܗܘܢ. ܘܐܫܕ ܕܡܐ ܕܚ̈ܕܕܐ. ܘܐܪܘܝܘܗܝ ܠܐܪܥܐܐ ܡܢ ܕܡܐ
                    ܕܚ̈ܕܕܐ. ܘܟܕ ܩܪ̈ܒܐ ܣܓܝ̈ܐܐ ܒܟܠܕܘܟ ܥܡ ܚ̈ܕܕܐ ܡܚܘ. ܘܒܚܪ̈ܝܢܐ ܘܒܬܟ̈ܬܘܫܐ ܢܦܠ ܐܝܟ ܙܒܢ
                    ܕܫ̈ܢܝܐ ܚ̈ܡܫ.</p>
                <p>ܫܢܬ ܬܫ̈ܥܡܐܐ ܘܫ̈ܬܝܢ ܘܬܡ̈ܢܐܼ ܗܘܐܼ ܩܪܒܐ ܕܨܦ̈ܐ ܒܝܬ ܥܒܣ ܘܠܡܥܘܝܐ. ܘܐܫܕ ܚ̈ܕܕܐ ܕܡܐ ܣܓܝܐܐ
                    ܡܢ ܬܪ̈ܝܗܘܢ ܓܒ̈ܐ. </p>
                <p>ܫܢܬ ܬܫ̈ܥܡܐܐ ܘܫܒ̈ܥܝܢ ܘܬܠ̈ܬܼ ܐܬܩܛܠ ܥܒܣ. ܡܢ ܪܘܪ̈ܒܢܘܗܝܼ ܒܢܟܠܐ. ܘܒܝܘܡ ܥܪܘܒܬܐ ܒܥܕܡܐ
                    ܕܨܠܘܬܐ. ܟܕ ܒܪܝܟ ܘܡܨܿܠܐ. ܘܐܚ ܡܥܘܝܐ ܡܠܟܘܬܐ ܒܠܚܘܕܘܗܝ. ܫܢ̈ܝܐ ܥܣܪ̈ܝܢ ܘܚܕܐ. ܥܡ ܗܠܝܢ
                    ܚܡ̈ܫܢ ܫܢܝ̈ܢ ܕܩܛܪ ܒܗܝܢ ܦܬܢܐ ܘܫܓܘܫܝܐ ܕܒܝܬ ܠܗ ܘܠܥܒܣ. ܫܢܬ ܬܫ̈ܥܡܐܐ ܘܫܒ̈ܥܝܢ ܘܫ̈ܬܼ ܡܝܬ
                    ܩܕܝܫܐ ܡܪܝ ܬܐܕܘܪܐ ܦܛܪܝܪܟܐ ܕܐܢܛܝܟܝܐ. ܘܗܘܼܐ ܒܕܘܟܬܗ ܩܕܝܫܐ ܡܪܝ ܣܐܘܪܝܐ ܒܪ ܡܫܩܐ.
                    ܘܒܐܘܪܗܝ ܚܠܦ ܩܘܪܝܩܐ ܡܪܝ ܝܥܩܘܒ. ܒܗܕܐ ܙܒܢܐ ܡܬܝܕܥ ܐܗܪܘܢ ܦܘܪܣܝܐ ܡܦܫܩܢܐ ܦܘܪܣܝܐ. </p>
                <p>ܫܢܬ ܬܫ̈ܥܡܐܐ ܘܬܡ̈ܢܝܢ ܘܬܡ̈ܢܐܼ ܡܝܬ ܡܥܘܝܐ ܡܠܟܐ ܕܛܝ̈ܝܐ. ܗܘܼܐ ܚܠܦܘܗܝܼ. ܝܙܝܕ ܫܢܝ̈ܐ ܬܠ̈ܬ
                    ܘܦܠܓܗܿ. </p>
                <p>ܘܒܫܢܬ .ܨܿ. ܘܬܫ̈ܥܝܢܼ ܒܐܝܪܚ ܢܝܣܢ ܒܬܠܬܐ ܒܗ܆ ܝܘܡ ܚܕܒܫܒܐܼ. ܗܘܼܐ ܙܘܥܐ ܪܒܐ ܘܩܫܝܐ. ܘܢܦܠܬ
                    ܒܗ ܒܛܢܢ ܕܣܪܘܓ. ܘܥܕܬܐ ܥܬܝܩܬܐ ܕܐܘܪܗܝ. ܘܡܝܬ ܒܗܿ ܥܡܐ ܣܓܝܐܐ. </p>
                <p>ܫܢܬ ܬܫ̈ܥܡܐܐ ܘܬܫ̈ܥܝܢ ܘܬܪ̈ܬܝܢܼ ܡܝܬ ܝܙܝܕ ܡܠܟܐ ܕܛܝ̈ܝܐ. ܘܐܡܠܟ ܡܪܘܢ ܫܢܬܐ ܚܕܐ.. ܘܒܗܿ ܟܕ
                    ܒܗܿ ܒܫܢܬܐܼ ܡܝܬ ܐܦ ܩܘܣܛܢܛܝܢܣ ܡܠܟܐ ܕܪ̈ܗܘܡܝܐ. <pb n="154"/> ܘܗܘܼܐ ܚܠܦܘܗܝ ܩܘܣܛܢܛܝܢܣ
                    ܐܚܪܢܐܿ ܫܢܝ̈ܐܼ ܫܬܬܥܣܪ̈ܐ. </p>
                <p>ܫܢܬ ܬܫ̈ܥܡܐܐ ܘܬܫ̈ܥܝܢ ܘܬܠ̈ܬܼ ܡܝܬ ܡܪܘܢ ܡܿܠܟܐ ܕܛܝ̈ܝܐ. ܘܗܘܼܐ ܚܠܦܘܝܗܝܼ ܥܒܕܠܡܠܝܟ. ܘܐܡܠܟ
                    ܥܣܪ̈ܝܢ ܘܚܕ. ܒܝܘ̈ܡܝ ܗܢ ܩܛܪ ܦܬܢܐ ܫܢܝ̈ܐ ܬܫ̈ܥ. ܡܛܠ ܕܠܐ ܨܒܼܘ ܕܢܫܬܥܒܕܘܢ ܛܝ̈ܝܐ ܠܚܕ
                    ܪܝܫܐ. ܐܠܐ ܒܗܠܝܢ ܬܫ̈ܥ ܫ̈ܢܝܢ ܠܐ ܬܟܼܘ ܡܢ ܩܪ̈ܒܐ ܘܒܝ̈ܫܬܐ.</p>
                <p>ܫܢܬ ܬܫ̈ܥܡܐܐ ܘܬܫ̈ܥܝܢ ܘܐܪ̈ܒܥܼ. ܡܝܬ ܩܕܝܫܐ ܡܪܝ ܣܐܘܪܐ ܒܪ ܡܫܩܐ. ܘܦܫ ܟܘܪܣܝܐ ܕܦܛܪܝܪܟܘܬܐ
                    ܡܢ ܥܠܬ ܚܪܝܢܐ ܕܐܦܝܣܩ̈ܦܐ ܕܠܐ ܪܝܫܐ ܫ̈ܢܝܐ ܚܡ̈ܫ. </p>
                <p>ܘܒܫܢܬ ܬܫܥ̈ܡܐܐ ܘܬܫ̈ܥܝܢ ܘܬܫ̈ܥܼ ܗܼܘܐ ܩܕܝܫܐ ܐܬܢܣܝܘܣ ܦܛܪܝܪܟܐ. </p>
                <p>ܘܒܫܢܬ ܐܠܦ̈ܐ ܘܬܪ̈ܬܝܢܼ ܗܘܼܐ ܫܝܢܐ. ܘܫܠܡܬ ܐܪܥܐ ܟܠܗܿ ܠܥܒܕܠܡܠܝܟ. ܘܐܬܝܒ ܥܠ ܡܟܘܬܐ. ܘܒܫܢܬ
                    ܐܠܦ̈ܐ ܘܬܠ̈ܬܝ ܥܒܼܕ ܗܘܼ ܥܒܼܕܠܡܠܝܟ ܬܥܕܝܠ ܥܠ ܣܘܪ̈ܝܐܐ. ܘܐܦܩ ܦܘܩܕܢܐ ܚܪܝܦܐܿ ܕܟܠܐܢܫ ܢܐܙܠ
                    ܠܐܬܪܗ ܘܠܩܪܝܬ ܗܘܠܒܝܬ ܐܒܘܗܝ. ܘܢܬܟܬܒ ܟܠܢܫ ܒܫܡܗ. ܘܕܒܪ ܡܢܼܘ. ܘܟܪܡܗ ܘܝܙܬܗ ܘܩܢܝܢܗ.
                    ܘܒܢ̈ܘܝ ܘܟܠ ܕܐܝܬ ܠܗ. ܡܢ ܗܪܟܐ ܫܪܝܬ ܓܙܝܬܐ ܡܫܬܩܠܐ ܡܢ ܩܪ̈ܩܦܬܐ ܕܓܒܪ̈ܐ. ܡܢ ܗܪܟܐ ܫܪ̈ܝܝܢ
                    ܠܟܗܝܢ ܒܝ̈ܫܬܐ ܢܒܥ̈ܢ ܥܠ ܥܡܐ ܕܟܪ̈ܣܛܝܢܐ. ܥܕܡܐ ܠܗܪܟܐ ܡܕܬܐ ܕܐܪܥ ܫܩܠܝܢ ܗܘܘ ܡ̈ܠܟܐܼ ܠܘ ܡܢ
                    ܓܒܪ̈ܐ. ܘܡܢ ܗܪܟܐ ܫܪܘ ܒܢ̈ܝ ܗܓܪ ܠܡܫܥܒܕܘ ܠܒ̈ܢܝ ܐܪܡ ܒܫܘܥܒܕܐ ܡܨܪܝܐ. ܐܠܐ ܘܝ ܠܢܼ ܥܠ
                    ܕܚܛܝܢ. ܥܼܒ̈ܕܐ ܐܫܬܠܛ ܒܢ. ܗܐ ܗܕܐ ܗܼܝ ܬܥܕܝܠ ܩܕܡܝܬܐ ܕܥܒܕ ܛܝ̈ܝܐ. <pb n="155"/> ܫܢܬ
                    ܐܠܦܐ ܘܐܪ̈ܒܥܣܪܐܼ. ܡܝܬ ܗܼܘ ܥܒܕܠܡܠܝܟ ܡܠܟܐ ܕܛܝ̈ܝܐ ܕܐܡܠܟ ܫܢܝ̈ܐ ܥܣܪ̈ܝܢ ܘܚܕܐܿ ܥܡ ܗܠܝܢ
                    ܬܫ̈ܥ ܕܩܛܪ ܒܗܝܢ ܦܬܢܐ.. ܐܡܠܟ ܕܝܢ ܚܠܦܘܗܝ ܘܠܝܕ ܫܢ̈ܝܐ ܬܫ̈ܥ. </p>
                <p>ܫܢܬ ܐܠܦܐܐ ܘܚܡܫܥܣܪ̈ܐ܆ ܡܝܬ ܩܕܝܫܐ ܐܬܢܣܝܘܣ ܦܛܪܝܪܟܐ ܕܐܢܛܝܟܝܐ. ܘܗܼܘܐ ܚܠܦܘܗܝܼ ܩܕܝܫܐ ܡܪܝ
                    ܝܘܠܝܢܐ. </p>
                <p>ܘܒܫܢܬ ܐܠܦܐ ܘܫܬܬܥܣܪ̈ܐܼ. ܗܘܼܐ ܡܘܬܢܐ ܪܒܐ ܘܥܙܝܙܐ ܒܐܪܥܐ. ܥܕܡܐ ܕܠܐ ܡܡܕܝܢ ܗܘܘ ܒܢܝ̈ܢܫܐ
                    ܢܦܩܘܢ ܚ̈ܕܕܐ. ܐܬܩܫܝ ܕܝܢ ܝܬܝܪܐ ܒܐܪܥܐ ܕܣܪܘܓ.. ܘܒܗ ܒܗܢܐ ܡܘܬܢܐ ܡܝܬ ܡܢ ܕܝܪܐ ܕܡܪܝ ܫܝܠܐ
                    ܫܒ̈ܥܝܢ ܘܬܪ̈ܝܢ ܒܢܝܢ̈ܫܐ. </p>
                <p>ܫܢܬ ܐܠܦܐ ܕܬܡ̈ܢܐ܆ ܡܝܬ ܩܘܣܛܢܛܝܢܣ ܡܠܟܐ ܕܪ̈ܗܘܡܝܐ. ܘܐܡܠܟ ܚܠܦܘܗܝ ܝܘܣܛܢܝܢܐܿ ܫܢܝ̈ܐ
                    ܥܣܪ.</p>
                <p>ܫܢܬ ܐܠܦܐܐ ܘܫܒܥܣܪܐܼ. ܐܬܟܢܫܬ ܣܘܢܗܕܣ ܒܕܝܪܐ ܕܡܪܝ ܫܝܠܐ. ܘܡܬܝܕܥܝܢ ܪ̈ܝܫܝܗܿ ܝܘܠܝܢܐ
                    ܦܛܪܝܪܟܐ. ܘܬܘܡܐ ܕܐܡܕ. ܘܝܥܩܘܒ ܕܐܘܪܗܝ ܡܦܫܩܢܐ ܕܟ̈ܬܒܐ. ܡܬܝܕܥ ܗܼܘ ܩܕܝܫܐ ܡܪܝ ܝܥܩܘܒ
                    ܐܦܝܣܩܦܐ ܕܐܘܪܗܝ. </p>
                <p>ܫܢܬ ܐܠܦܐܐ ܘܬܡܢܥܣܪ̈ܐܼ. ܡܝܬ ܝܘܣܛܢܝܢܐ ܡܿܠܟܐ ܕܪ̈ܗܘܡܝܐ.. ܘܗܼܘܐ ܚܠܦܘܗܝܼ ܠܘܢܛܝܢܘܣ. ܘܐܡܠܟ
                    ܫ̈ܢܝܐ (ܐܪ̈ܒܥ).</p>
                <p>ܫܢܬ ܐܠܦܐܐ ܘܬܫܥܣܪܐܼ ܡܝܬ ܩܕܝܫܐ ܡܪܝ ܝܘܠܝܢܐ ܦܛܪܝܪܟܐ ܕܐܢܛܝܟܝܐ.. ܘܗܼܘܐ ܚܠܦܘܗܝ ܡܪܝ ܐܠܝܐ.
                    ܫܢܬ ܐܠܦܐܐ ܘܥܣܪ̈ܝܢܼ ܗܘܼܬ ܬܥܕܝܠ. ܘܐܬܝܬܒܬ ܗܿܝ ܩܕܡܝܬܐ. ܟܕ ܐܦ ܣܓܝ ܐܘܣܦܬ ܥܠ
                    ܒܝ̈ܫܬܐ.</p>
                <p>ܫܢܬ ܐܠܦܐܐ ܘܥܣܪ̈ܝܢ ܘܚܕܐܼ ܡܝܬ ܩܕܝܫܐ ܡܪܝ <pb n="156"/> ܝܥܩܘܒ ܐܦܝܣܩܦܐ ܕܐܘܪܗܝ.. ܘܗܼܘܐ
                    ܚܠܦܘܝ ܡܪܝ ܚܒܝܒ.. ܒܗܢܐ ܕܝܢ ܙܒܢܐ ܡܬܝܕܥ ܩܕܝܫܐ ܡܪܝ ܬܘܡܐ ܐܣܛܘܢܝܐ ܕܬܠܐ. </p>
                <p>ܫܢܬ ܐܠܦܐܐ ܘܥܣܪ̈ܝܢ ܘܬܪ̈ܬܝܢܼ ܡܝܬ ܠܘܢܛܝܢܘܣ ܡܿܠܟܐ ܕܪ̈ܗܘܡܝܐ. ܘܗܘܼܐ ܚܠܦܘܗܝ ܛܒܪܝܘܣ
                    ܐܦܣܝܡܪܘܣ ܫ̈ܢܝܐ ܫܒ̈ܥ. </p>
                <p>ܫܢܬ ܐܠܦܐܐ ܘܥܣܪ̈ܝܢ ܘܬܠ̈ܬܼ. ܡܬ ܘܠܝܕ ܡܿܠܟܐ ܕܛܝ̈ܝܐ. ܘܐܡܠܟ ܚܠܦܘܗܝ ܣܘܠܝܡܢ. ܫܢ̈ܝܐ ܬܪ̈ܬܝܢ
                    ܘܦܠܓܗܿ. </p>
                <p>ܫܢܬ ܐܠܦܐܐ ܘܥܣܪ̈ܝܢ ܘܐܪ̈ܒܥܼ. ܡܝܬ ܩܕܝܫܐ ܡܪܝ ܬܘܡܐ ܐܦܝܣܩܦܐ ܕܐܡܕ. ܘܗܘܼܐ ܚܠܦܘܗܝ ܡܪܝ
                    ܬܐܕܘܛܐ.. ܒܬܪ ܐܦܣܝܡܪܘܣ ܡܿܠܟܐ ܕܪ̈ܗܘܡܝܐܼ. ܐܡܠܟ ܗܘܐ ܝܘܣܛܢܝܢܐܿ ܫܢܝ̈ܐ ܫܬ.. ܘܒܬܪ ܗܢܐ
                    ܐܡܠܟ ܦܝܠܦܝܩܘܣܿ ܫܢܝ̈ܐ ܬܠ̈ܬ.. ܘܒܬܪ ܗܢܐ ܬܘܒ ܐܡܟܠ ܐܢܣܛܘܣܿ ܫܢܝ̈ܐ ܬܪ̈ܬܝܢ.. ܘܒܬܪܗ ܐܡܠܟ
                    ܬܐܕܘܣܝܣ ܩܘܣܛܢܛܝܢܣܿ ܫܢܬܐ ܚܕܐ.. ܗܘܿ ܕܗܼܘ ܡܡܠܟ ܗܘܐ ܒܡܥܠܬܗ ܕܡܣܠܡܐ ܠܒܝܬ ܪ̈ܗܘܡܝܐ..
                    ܗܠܝܢ ܫܢ̈ܝܐ ܕܫܢܝ̈ܗܘܢ ܕܡ̈ܠܟܐ ܕܪ̈ܗܘܡܝܐ ܕܦܝܫ̈ܢ ܕܗܘ̈ܝܢ ܬܪܬܥܣܪ̈ܐ ܫܢܝ̈ܢ. ܗܕܐ ܗܝ ܕܩܿܕܡܬ
                    ܪܫܿܡܬ ܕܚܕ ܡܙܥܪ ܘܚܕ ܡܘܪܒ. ܘܐܦܠ ܗܢܼܘܢ ܛܝ̈ܝܐ ܚܫܒܝܢ ܐܠܐ ܣܗܪ̈ܐ. ܠܘ ܐܝܟ ܣܘܪ̈ܝܝܐ ܚܫܒܝܢ
                    ܝܪ̈ܚܐ. ܘܐܦܠܐ ܗܢܘܢ ܡܟܬܒ̈ܢܐ ܟܬܒܝܢ ܐܝܟ ܕܒܣܘܓܐܐܿ ܐܠܐ ܝܘܡ̈ܬܐ ܕܝܬܼܒ ܡܿܠܟܐ ܥܠ ܟܘܪܣܝܐ.
                    ܘܗܠܝܢ ܕܫܓܘܫܝܐ ܫܿܒܩܝܢ. ܐܦܢ ܠܝ ܕܝܠܝ ܥܒܝܕ ܠܝ ܡܛܠ ܕܠܐ ܢܕܘܕ ܗܘܢܗ ܕܩܪܘܝܐܼ ܥܒܝܕܝܢ ܠܝ
                    ܒܣܕܪܐ ܗܟܢܐ. </p>
                <p>ܒܫܢܬ ܐܠܦܐܐ ܘܥܣܪ̈ܝܢ ܘܬܡܢ̈ܐܼ ܥܼܠ ܡܣܠܡܐ ܠܒܝܬ ܪ̈ܗܘܡܝܐ. ܟܕ ܕܝܢ ܐܬܟܢܫܘܢ ܚܝ̈ܠܘܬܐ ܣܓܝ̈ܐܐ
                    ܕܠܐ ܡܢܝܢ ܕܛܝ̈ܝܐ. ܘܣܒܟܘ ܠܡܥܠܘ ܠܐܪܥܐ <pb n="157"/> ܕܪ̈ܗܘܡܝܐܼ. ܥܼܪܩ ܟܠܗܘܢ ܐܬܪ̈ܘܬܐ
                    ܕܐܣܝܐ ܘܕܩܦܘܕܩܝܐ ܡܢ ܩܕܡܝܗܘܢܼ ܘܐܦ ܟܠܿܗ ܐܪܥܐ ܕܡܢ ܝܡܐܿ. ܘܥܠ ܛܘܪܐ ܐܘܟܡܐ ܕܘܠܒܢܢ ܘܥܕܡܐ
                    ܠܡܠܝܛܝܢܐ. ܘܥܠ ܐܪܣܝܢܣ ܢܗܪܐܿ ܘܥܕܡܐ ܠܐܪܡܢܝ ܓܘܝܬܐ. ܗܕܝܪܐ ܗܘܬ ܐܪܥܐ ܗܕܐ ܟܠܗܿ ܒܝܬܒܐ
                    ܕܥܡܐ ܣܓܝܐܐ. ܘܣܒܝܣܐ ܗܘܬ ܒܟܪ̈ܡܐ ܘܒܙܪܥܐ ܘܒܟܠܗܘܢ ܐܝ̈ܠܢܐ ܪ̈ܓܝܓܐ. ܘܡܢ ܗܝܕܝܢ ܚܪܒܬ. ܘܠܐ
                    ܬܘܒ ܝܬܼܒ ܐܪ̈ܥܬܐ ܗܠܝܢ܀ ܡܠܟܐ ܕܝܢ ܟܕ ܚܼܙܐ ܕܥܠ ܥܠܘܗܝ ܥܡܐ ܣܓܝܐܐ ܘܐܦ ܪܝܫ ܚܝܠܐ ܕܝܠܗ
                    ܕܫܡܗ ܠܐܘܢܼ ܝܗܼܒ ܠܗܘܢ ܡܠܬܐ ܙܥ ܠܒܗ. ܘܐܬܪܫܠܘ ܐܝܕ̈ܘܗܝ. ܘܐܫܬܐܠܘ ܡܢ ܡܠܟܘܬܐ. ܘܐܢܝܚܘ ܡܢܗ
                    ܠܬܓܐ. ܘܓܪܥ ܪܝܫܗ. ܥܝܕܐ ܝܐܬ ܠܡ̈ܠܟܐ ܕܪ̈ܗܘܡܝܐ܆ ܕܐܢ ܡܫܬܐܠܘ ܚܕ ܡܢܗܘܢ ܡܢ ܡܠܟܘܬܐ ܢܓܪܘܥ
                    ܪܝܫܗܼ ܘܢܬܒ ܒܒܝܬܗ. ܘܡܢ ܗܝܕܝܢ ܠܝܬ ܐܢܫ ܥܡܗ ܣܟ. ܗܢܐ ܗܟܢܐ ܥܒܕ. ܘܟܕ ܗܼܘ ܠܐܘܢ ܪܝܫ ܚܝܠܐ
                    ܫܠܚ ܠܗ܇ ܕܚܝܠ ܢܦܫܟ ܘܠܐ ܬܚܠ. ܠܐ ܐܬܦܝܣ. ܐܠܐ ܚܝܠܬܢܐܝܬ ܐܫܬܐܠ ܡܢ ܡܠܟܘܬܐ܀ ܗܼܘ ܕܝܢ ܗܢܐ
                    ܠܐܘܢܼ ܓܒܪܐ ܐܝܬܘܗܝ ܠܒܝܒܐ ܘܚܝܠܬܢܐ ܐܦ ܩܪܒܬܢܐ. ܘܐܦ ܒܓܢܣܗ ܐܝܬܘܗܝ ܣܘܪܝܝܐ ܡܢ ܒܝܢܬ ܗܠܝܢ
                    ܬܚܘ̈ܡܐ. ܘܡܛܠ ܚܝܠܬܢܘܬܗܼ ܥܒܕܘܗܝ ܪܝܫ ܚܝܠܐ. ܗܢܐ ܒܝܕ ܚܟܡܬܗ ܓܠܙܗܿ ܠܐܪܥܐ ܡܢ ܗܿܝ ܕܬܫܬܐ
                    ܠܕܡܐ ܕܒܢܝ̈ܢܫܐ. ܟܕ ܣܡ ܠܗ ܠܡܣܠܡܐ ܡܠܬܐ ܕܕܠܐ ܩܪܒܐ ܕܡܕܡ ܢܥܠܗ ܠܩܘܣܛܢܛܝܢܦܘܠܝܣ. ܗܼܘ ܕܝܢ
                    ܟܕ ܥܠ ܫܘܘܕܝܗ ܐܬܬܟܠ ܠܐ ܐܩܪܒ ܐܦܠ ܫܒܼܐ ܠܐܢܫ. ܐܠܐ ܚܝܠܬܢܐܝܬ ܬܪܨܼ ܠܗܿ
                    ܠܩܘܣܛܢܛܝܢܦܘܠـ[ـܝܣ]. ܘܥܼܠ ܘܢܩܫ ܥܠܝܗܿ. ܠܐܘܢ ܕܝܢ ܥܠ ܠܗܿ ܠܡܕܝܢܬܐ: <pb n="158"/>
                    ܘܚܼܙܐ ܕܐܬܪܫܠܘ ܐܝܕ̈ܝܗܘܢ ܕܪ̈ܗܘܡܝܐ: ܘܐܦ ܗܼܘ ܡܠܟܐ ܐܫܬܐܠ ܠܗ ܡܢ ܡܠܟܘܬܐܼ. ܠܒܒ ܐܢܘܢ
                    ܠܪ̈ܗܘܡܝܐ ܘܐܡܼܪ ܠܗܘܢܼ ܠܐ ܬܚܠܘܢ. ܗܢܼܘܢ ܕܝܢ ܟܕ ܚܼܙܘ ܠܒܝܒܘܬܗ. ܘܐܦ ܕܚܠܼܘ ܕܕܠܡܐ ܢܬܟܠ
                    ܥܠ ܗܿܘ ܕܗܘܼܐ ܡܠܟܐܼ. ܫܩܠܘܗܝ ܘܥܒܕܘܗܝ ܠܗ ܡܠܟܐ. ܗܼܘ ܕܝܢ ܟܕ ܩܛܪ ܬܓܐ ܕܡܠܟܘܬܐܼ ܠܒܫ
                    ܥܘܫܢܐ ܘܓܒܪܘܬܐ. ܘܫܪܪܘ ܠܫܘܪܐ ܕܝܠܗܿ ܕܡܕܝܢܬܐ.. ܘܫܕܪ ܐܦ ܚܝܠܐ ܘܩܛܥ ܠܐܘܪ̈ܚܬܐ ܕܡܥܠܢ ܗܘ̈ܝ
                    ܚܝܝܬܐ ܠܗ ܠܚܝܠܐ ܡܢ ܣܘܪܝܐ. ܘܐܦ ܠܗ ܠܥܒܪܐ ܕܐܠܦ̈ܐ: ܬܿܒܪ ܐܢܝ̈ܢ ܘܩܛܥ. ܘܐܝܟ ܡܐ ܕܒܒܝܬ
                    ܐܣܝܪ̈ܐ ܐܬܚܒܫܘ ܛܝ̈ܝܐ ܘܚܝܠܐ ܟܠܗ ܕܥܡܗܘܢ. ܘܦܩܼܕ ܡܣܠܡܐܼ ܘܢܨܒ ܟܪܡܐ. ܘܗܼܘܐ ܥܠܝܗܘܢ ܟܦܢܐ
                    ܪܒܐ ܘܩܫܝܐ܆ ܥܕܡܐ ܕܛܠܩ ܠܚܡܐ ܡܢ ܟܠܗܿ ܡܫܪܝܬܗܘܢ. ܘܐܟܠ ܐܦ ܒܥܝܪܗܘܢ ܘܪ̈ܟܫܗܘܢ܀ ܘܟܕ ܗܼܘ
                    ܡܣܠܡܐ ܬܒܥ ܗܘܐ ܠܗ ܠܐܘܢ܆ ܕܐܝܟܐ ܗܝ ܗܿܝ ܡܠܬܐ ܕܐܠܗܐ ܕܣܡܼܬ ܠܝ. ܕܡܥܠܬ ܠܝ ܠܩܘܣܛܝܛܝܢܐ ܕܠܐ
                    ܩܪܒܐ. ܗܼܘ ܕܝܢ ܠܐܘܢ ܒܣܝܡܐܝܬ ܥܢܿܐ ܗܘܐ ܠܗ. ܟܕ ܐܡܿܪ ܕܩܘܐ ܩܠܝܠ ܝܘ̈ܡܬܐܿ. ܥܕ ܡܫܬܥܒܕܝܢ
                    ܠܝ ܪܘܪ̈ܒܢܐ ܕܡܟܠܘܬܐ. ܘܟܕ ܒܝܕ ܗܠܝܢ ܡ̈ܠܐ ܝܬܝܒܝܢ ܗܘܘ ܗܠܝܢ ܠܒܪ܆ ܘܗܠܝܢ ܬܘܒ ܠܓܘ: ܕܠܐ
                    ܩܪܒܐ ܕܡܕܡܼ ܐܝܟ ܙܒܢܐ ܕܫܢܝ̈ܐ ܬ̈ܠܬܼ. ܘܐܦ ܐܬܩܫܝ ܥܠ ܛܝ̈ܝܐ ܟܦܢܐ: ܥܕܡܐ ܕܐܟܼܠ ܣܘܢܗܘܢܼ
                    ܘܐܦ ܐܟܘܠܘ ܒܣܪܐ ܕܡܝ̈ܬܐ. ܘܣܥܘ ܐܦ ܥܠ ܚ̈ܕܕܐܼ ܥܕܡܐ ܕܕܚܿܠ ܗܘܐ ܓܒܪܐ ܢܗܠܟ ܗܼܘ ܒܠܚܘܕܘܗܝ.
                    ܘܟܕ ܗܟܢܐ ܟܠܝܘܡ ܬܒܿܥ ܗܘܐ ܡܣܠܡܐ ܠܠܐܘܢ܆ ܕܐܘ ܗܼܒ ܠܝ ܡܘܢ ܕܐܫܬܘܕܝܬ. ܐܘ ܡܩܪܒܢܐܼ. ܐܬܼܐ
                    ܠܗܘܢ ܫܡܥܐ ܕܡܝܬ ܣܘܠܝܡܢ ܡܿܠܟܐ ܕܛܝ̈ܝܐ. ܘܡܡܠܟ ܠܗ ܠܥܘܡܪ ܒܬܪܗ. ܘܐܦ ܫܠܚ ܠܗܘܢ ܗܼܘ ܥܡܪ
                    ܐܝܓܪܬܐܼ. <pb n="159"/> ܕܦܘܩܘܢ ܡܢ ܬܡܘܢ. ܕܠܐ ܬܡܘܬܘܢ ܐܢܬܘܢ ܘܟܠ ܕܐܝܬ ܥܡܟܘܢ ܒܟܦܢܐ.
                    ܗܼܢܘܢ ܕܝܢ ܟܕ ܩܒܠ ܐܝܓܪܬܐܼ. ܒܥܼܐ ܡܣܠܡܐ ܡܢ ܠܐܘܢ ܕܢܥܘܠ ܠܗܿ ܠܡܕܝܢܬܐ ܘܢܚܙܝܗܿ. ܘܥܠ
                    ܒܬܠ̈ܬܝܢ ܦܪ̈ܫܝܢ: ܘܟܪܟ ܒܗܿ ܬܠ̈ܬܝܐ ܝܘ̈ܡܝܢ. ܘܚܼܙܐ ܥܒܝ̈ܕܬܗܘܢ ܕܡ̈ܠܟܐ. ܘܗܟܢܐ ܐܫܬܪܝܘ
                    ܘܢܦܼܩ ܡܢ ܬܡܢ. ܟܕ ܠܐ ܣܥܪܘ ܡܕܡ܀ ܟܕ ܕܝܢ ܡܢܥ ܠܡܕܝܢܬܐ ܚܕܐ ܕܡܬܩܪܝܐ ܛܘܝܢܘܼ. ܘܚܙܐ ܐܢܘܢ
                    ܗܘܦܪܟܐ ܕܝܠܗܿ ܕܡܕܝܢܬܐ ܕܟܦ̈ܢܝܢ ܘܥܝܝ̈ܦܝܢ ܘܬܚ̈ܘܒܝܢ܆ ܒܣܪܘ ܥܠܝܗܘܢ. ܘܫܠܚ ܠܗ ܠܠܐܘܢܼ ܕܫܕܪ
                    ܠܝ ܚܝܠܐܼ܆ ܐܩܪܒ ܥܡܗܘܢ ܒܟܣܝܐ. ܟܕ ܐܦ ܠܐ ܡܢܗܘܢ ܐܬܟܣܝ ܐܦܪܣܢܐ ܗܢܐ. ܐܠܐ ܟܕ ܐܪܓܫܘܢ ܒܚܝܠܐ
                    ܕܐܝܬ ܒܬܪܗܘ܆ ܒܥܼܢܐ ܚܕ ܡܢ ܪ̈ܝܫܝ ܚܝ̈ܠܘܬܐ ܡܢ ܡܣܠܡܐܼ ܕܫܡܗ ܥܒܣ܆ ܡܢ ܝܕ̈ܝܥܐ ܕܡܠܟܘܬܐܼ.
                    ܕܗܒ ܠܝ ܚܝܠܐܼ. ܐܙܿܠ ܐܪܘܥ ܐܢܘܢܼ. ܥܕ ܠܐ ܢܐܬܘܢ ܘܢܬܟܪܟܘܢ ܠܢ ܘܢܣܩܢܢܝ ܡܢ ܐܪܥܐ: ܘܬܒܫ
                    ܚܪܝܬܢ ܡܢ ܟܠ ܕܗܘ̈ܝ ܥܠܝܢ ܒܗܕܐ ܐܘܪܚܐ. ܘܫܩܼܠ ܚܝܠܐ ܪܒܐܼ ܘܐܙܠ ܠܘܩܒܠܗܘܢ. ܘܟܕ ܗܢܼܘܢ ܐܬܝܢ
                    ܡܬܝܢܐܝܬܼ. ܘܐܦܠܐ ܥܕܟܝܠ ܡܛܝ̈ܒܐ ܐܝܬܝܗܘܢ ܗܘܼܘ ܠܩܪܒܐ: ܘܐܦܠܐ ܒܗ ܒܚܝܝܪܐ ܕܛܝ̈ܝܐ ܝܕܥܝܢ
                    ܒܗܘܢ ܕܐܬܝܢ ܠܘܩܒܠܗܘܢܼ. ܢܚܼܬ ܗܘܼ ܥܒܣܼ. ܘܩܕܡ ܐܢܘܢ ܠܡܪܓܐ ܚܕ ܪܒܐ. ܗܘܿ ܕܒܗܿ ܡܛܝܒܝܢ
                    ܗܘܼܘ ܕܢܫܪܘܢ ܒܗ ܒܝܘܡܐ. ܘܐܘܒܗ ܠܚܝܠܐ ܟܠܗ ܒܟ̈ܡܝܢܐ ܘܒܪ̈ܓܘܠܐ ܘܒܓܙܪ̈ܬܐ ܕܙܠܐ ܕܬܡܢ. ܘܟܕ
                    ܕܝܢ ܐܬܼܘ ܗܢܘܢ ܪ̈ܗܘܡܝܐ ܘܢܚܼܬ ܠܗ ܠܡܪܓܐ: ܟܕ ܠܐ ܝܕܥ ܐܦܠܐ ܐܣܬܟܠܘܗܿ ܠܗܿܝ ܕܗܘܬ ܡܢ
                    ܛܝ̈ܝܐܼ. ܘܫܼܪܘ. ܘܐܦ ܫܕܪ ܩܢܝܢܗܘܢ ܠܪܥܼܝܐ܇ ܐܝܟ ܡܐ ܕܐܝܬ ܥܝܕܐ <pb n="160"/> ܠܚܝܠܐ. ܩܼܡ
                    ܗܠܝܢ ܡܢ ܟܡܝ̈ܢܐ ܘܡܢ ܚ̈ܠܠܐ ܕܒܗܘܗ ܛܦܫܘ ܚܕܪ̈ܝ ܟܠܗ ܡܪܓܐ ܗܿܘ: ܐܝܟ ܐܬܐ ܗܿܝ ܕܣܡ ܒܝܢܬܗܘܢ.
                    ܘܢܚܼܬ ܥܠܝܗܘܢܼ ܘܟܪܟ ܐܢܘܢ ܘܚܪܒ ܐܢܘܢ ܠܟܠܗܘܢ ܒܦܘܡܐ ܕܣܝܦܐ. ܘܐܢܫ ܠܐ ܐܬܦܠܛܘ ܡܢܗܘܢ.
                    ܕܗܘܼܝܢ ܗܘܘ ܕܝܢ ܐܝܟ ܫ̈ܬܝܢ ܐܠܦܝ̈ܐ. ܘܗܟܢܐ ܒܙܘ ܠܩ̈ܛܝܠܐ ܘܦܢܼܘ ܠܘܬ ܚܒܪ̈ܝܗܘܢ. ܚܝܠܐ ܕܝܢ
                    ܐܚܪܢܐ ܕܪ̈ܗܘܡܝܐܼ ܕܐܬܿܐ ܗܘܐ ܒܬܪܗܘܢ܆ ܟܕ ܫܡܼܥ ܠܗܿܝ ܕܗܘܼܬ ܒܩܕܡܝ̈ܐܼ ܕܚܠܘ ܘܗܦܟ ܠܒܬܪܗܘܢ.
                    ܗܢܼܘܢ ܕܝܢ ܛܝ̈ܝܐ ܫܒܼܘ ܘܒܼܙܘ ܠܟܠܡܕܡ ܕܐܫܟܚ ܩܕܡܝܗܘܢܼ ܘܢܦܼ ܐܬܘ ܠܣܘܪܝܐ. </p>
                <p>ܘܒܫܢܬ ܐܠܦܐܐ ܘܬܠ̈ܬܝܢ ܘܬܪ̈ܬܝܢ܆ ܕܗܼܝ ܐܝܬܝܗܿ ܫܢܬ ܚܕܐ ܠܥܘܡܪ ܡܿܠܟܐ ܕܛܝ̈ܝܐ܆ ܘܫܢܬ ܐܪ̈ܒܥ
                    ܠܡܿܠܟܐ ܕܪ̈ܗܘܡܝܐ ܠܐܘܢܼ. ܢܦܼܩ ܡܣܠܡܐ ܡܢ ܒܝܬ ܪ̈ܗܘܡܝܐ. ܟܕ ܐܦ ܐܚܪܒ ܐܪܥܐ ܗܕܐ ܕܒܝܢܬ
                    ܬܚ̈ܘܡܐ ܒܡܠܝܗܿ. ܘܐܦ ܐܣܕܝܗܿ ܐܝܟ ܡܕܒܪܐ ܫܿܗܝܐ܀ </p>
                <p>ܟܕ ܡܛܠ ܕܠܐ ܢܘܪܟܝܗܿ ܠܬܫܥܝܬܐ ܗܕܐ ܣ̈ܓܝܐܬܐ ܫܒܩ ܐܢܐ ܡܢ ܐܝܠܝܢ ܕܗܼܘ̈ܝ ܥܠܝܗܘܢ ܒܗܕܐ
                    ܐܘܪܚܐ.. ܒܗܢܐ ܕܝܢ ܙܒܢܐ ܡܬܝܕܥܝܢ ܗܘܼܘ ܐܠܝܐ ܦܛܪܝܪܟܐ. ܘܡܪܝ ܚܒܝܒ ܕܐܘܪܗܝ. ܘܫܡܥܘܢ ܕܚܪܢ.
                    ܘܬܐܕܘܛܐ ܕܐܡܕ. </p>
                <p>ܥܠ ܐܬܐ ܕܬܕܡܘܪܬܐ ܕܗܼܘܬ ܒܐܝ̈ܕܝ ܩܕܝܫܐ ܡܪܝ ܚܒܝܒ ܐܦܝܣܩܦܐ ܕܐܘܪܗܝ. ܒܗܢܐ ܙܒܢܐ ܪܐܙܐ ܕܡܿܠܟܐ
                    ܙܕܩ ܠܡܟܣܝܘ. ܥܠ ܬܡ̈ܝܗܬܐ ܕܝܢ ܕܐܠܗܐ ܙܕܩ ܟܠܫ ܠܡܟܪܙܘ ܘܠܡܓܠܐ ܠܟܠܢܫ܀ ܘܐܦܠܐ ܗܕܐ ܢܘܟܪܝܐܼ.
                    ܐܘ ܡܚܣܪܐ ܡܕܡ ܠܐܕܢ̈ܐ ܕܫܡܘ̈ܥܐܿ. ܐܢ ܢܣܡܝܗܿ ܒܣܕܪܐ ܗܢܐܿ ܬܕܡܘܪܬܐ ܕܣܥܪ ܐܠܗܐ ܒܝܘܡ̈ܬܢ܇
                    ܒܐܝ̈ܕܝ ܚܕ ܡܢ ܫܠܝܚ̈ܘܗܝ. ܒܗ ܒܗܢܐ ܚܝܠܐܼ. ܐܝܬ ܗܼܘܐ ܓܒܪܐ ܚܕ ܛܝܝܐ. ܘܟܕ ܨܒܼܘ <pb
                        n="161"/> ܠܡܥܠ ܠܐܪܥܐ ܕܪ̈ܗܡܝܐܼ. ܐܬܼܐ ܘܫܼܪܐ ܒܕܝܪܐ ܕܡܪܝ ܗܒܝܠ ܕܒܐܪܥܐ ܕܐܘܪܗܝ. ܘܟܕ
                    ܚܙܝܗܝ ܠܬܪܥܐ ܗܘܿ ܕܝܠܗܿ ܕܕܝܪܐ܆ ܕܓܒܪܐ ܐܝܬܘܗܝ ܕܕܚܠ ܡܢ ܐܠܗܐܿ. ܘܡܟܝܟܐ ܘܒܣܝܡܐ܆ ܘܕܒܟܠܗܘܢ
                    ܫܘܦܪ̈ܐ ܐܠܗ̈ܝܐ ܡܨܒܬ ܗܘܐܼ. ܐܓܥܠ ܠܗ ܕܗܒܐ ܣܓܝܐܐܼ ܟܕ ܐܡܿܪ: ܕܛܪ ܠܝ ܗܢܐ. ܐܢ ܐܦܢܐ
                    ܒܚ̈ܝܐܼ. ܢܣܒܢܐ ܕܝܠܝ. ܘܐܢ ܬܕܥ ܕܡܝܬ ܐܢܐܼ ܒܕܪܝܗܝ ܥܠ ܐܠ̈ܝܨܐ. ܘܚܼܙܩ ܡܢ ܬܡܢ. ܗܼܘ ܕܝܢ
                    ܢܟܦܐ ܟܕ ܩܒܠ ܠܡܕܡ ܐܝܢܐ ܕܐܬܓܥܠ ܠܗܼ. ܢܣܒ ܘܚܦܪ ܒܐܪܥܐ ܘܛܡܪܗ. ܟܕ ܠܐܼ ܐܪܓܫ ܠܐܢܫ ܥܡܗ.
                    ܘܟܕ ܢܓܪ ܠܗܘܢ ܠܛܝ̈ܝܐ ܐܝܟ ܡܬܚܐ ܕܬܠ̈ܬܝ ܫܢ̈ܝܢ܆ ܘܠܐ ܢܦܩܼ. ܓܕܫ ܐܝܟ ܦܘܩܕܢܐ ܕܥܒܘܕܐ܆ ܕܥܕ
                    ܢܦܩܘܢ ܗܢܘܢ ܡܢ ܒܝܬ ܪ̈ܗܘܚܝܐ: ܢܦܘܩ ܠܗ ܬܪܥܐ ܗܿܘ ܡܢ ܥܠܡܐ ܗܢܐ ܫܓܝܫܐ. ܟܕ ܐܦ ܠܐ ܗܟܢܐ
                    ܐܪܓܫ ܠܐܢܫ ܒܗܢܐ ܐܪܙܐ܀ ܟܕ ܕܝܢ ܐܬܐ ܡܪܗ ܕܓܘܥܠܢܐ ܗܿܘ܆ ܘܫܝܠ ܥܠ ܓܒܪܐܼ. ܐܡܿܪܝܢ [ܕ]ܡܝܬ.
                    ܗܼܘ ܕܝܢ ܐܡܼܪ ܠܗܘܢܼ. ܗܒ ܠܝ ܗܿܘ ܡܕܡ ܕܫܒܝܩ ܗܘܐ ܠܝ ܨܝܕܘܗܝ. ܘܥܢܘ ܘܐܡܼܕ ܠܗ: ܕܠܐ ܝܕܥܝܢܢ
                    ܒܡܕܡ ܣܟܿ. ܡܢ ܗܢܐ ܡܕܡ ܕܐܡܿܪ ܐܢܬܼ. ܘܐܦ ܠܐ ܗܼܘ ܠܐܢܫ ܡܢܢ ܐܡܼܪ ܗܠܝܢ ܐܘ ܦܩܼܕ ܠܢ܆ ܕܐܝܬ
                    ܠܐܢܫ ܨܝܕܝ ܡܕܡ ܣܟ. ܓܒܪܐ ܕܝܢ ܡܛܠ ܕܡܢ ܝܕܝ̈ܥܐ ܐܝܬܘܗܝ ܗܘܐܼ. ܐܠܨ ܐܢܘܢ ܠܕܝܪ̈ܝܐ ܗܠܝܢ
                    ܩܫܝܐܝܬ. ܕܐܘ ܗܒ ܠܝ ܕܝܠܝ܇ ܐܘ ܡܚܪܒܢܐ ܠܗܿ ܠܕܝܪܟܘܢ. ܘܡܛܠ ܕܕܗܒܐ ܗܿܘ ܠܘ ܩܠܝܠ ܗܘܐܼ.
                    ܩܫܝܐܝܬ. ܕܐܘ ܗܒ ܠܝ ܕܝܠܝ܇ ܐܘ ܡܚܪܒܢܐ ܠܗܿ ܠܕܝܪܟܘܢ. ܘܡܛܠ ܕܕܗܒܐ ܗܿܘ ܠܘ ܩܠܝܠ ܗܘܐܼ.
                    ܩܫܝܐܝܬ ܐܬܠܨܘ. ܘܩܪܐ ܠܗܘܢ ܫܘܠܛܢܐܼ. ܕܢܙܒܿܢܘܢ ܠܥܒܿܕܗܿ ܟܠܗ ܕܕܝܪܐ ܘܢܬܠܘܢ ܠܗ. ܘܐܢ ܠܐ
                    ܣܿܦܩ ܗܟܢܐ ܠܡܦܪܥܼ. ܢܙܕܒ̈ܢܢ ܢܦ̈ܫܬܐ ܡܢ ܗܠܝܢ ܕܝܪ̈ܐ ܕܝܠܗܿ ܕܕܝܪܐܼ. ܘܗܟܢܐ ܢܬܦܪܥ. ܥܡܐ
                    ܕܝܢ ܟܠܗ ܕܡܕܝܢܬܐ ܘܟܠܗ ܐܬܪܐܼ ܟܕ ܚܙܘ ܓܙܪ ܕܝܢܐ ܗܢܐ ܡܪܝܪܐ ܕܢܦܼܩ ܥܠ ܕܝܪ̈ܝܐ ܢܟ̈ܦܐܼ.
                    ܠܒܫܘ ܚܫܐ ܡܪܝܪܐ. ܡܛܠ ܗܝ ܕܐܚܝ̈ܗܘܢ ܘܒܢܝ̈ܗܘܢ ܨܒܝܢ ܗܼܘܘ <pb n="162"/> ܠܡܙܒܢܘ ܠܥܒܕܘܬܐ.
                    ܘܡܢ ܫܠܝܚܘܬܐ ܕܥܠܡܐܼ. ܢܬܬܚܬܘܢ ܠܥܒܕܘܬܐ ܕܠܘܬ ܚܢܦ̈ܐ. ܐܦܝܣܩܦܐ ܕܝܢ ܢܟܦܐ ܡܪܝ ܚܒܝܒܼ ܕܝܠܗܿ
                    ܕܡܕܝܢܬܐ: ܟܕ ܚܼܙܐ ܠܐܚ̈ܘܗܝ ܕܐܬܝܢ ܠܘܬ ܥܒܕܘܬܐ: ܠܒܫ ܚܫܐ ܡܪܝܪܐ ܥܡ ܕܡ̈ܥܐ ܚܢ̈ܝܓܬܐ ܠܘܬ
                    ܦܪܘܩܐ. ܘܪܟܒ ܘܐܙܠ ܠܗ ܠܕܝܪܐܿ. ܐܝܟ ܕܢܦܝܣܘܗܝ ܠܓܒܪܐ ܗܿܘ. ܥܡ ܥܡܐ ܣܓܝܐܐ ܕܪܘܪ̈ܒܢܐ
                    ܕܡܕܝܢܬܐ ܘܕܐܬܪܐ. ܟܕ ܕܝܢ ܒܣܓܝ̈ܐܬܐ ܐܦܝܣܘܗܝ ܕܢܓܪ ܥܕ ܓܒܝ̈ܢ ܡܢ ܟܠܕܘܟ: ܘܟܢܫܝܢ ܠܗ ܡܠܗܼ.
                    ܘܠܐ ܐܬܬܦܝܣ. ܟܕ ܐܡܪ ܕܨܝܕܝܗܘܢ ܐܝܬܘܗܝ ܡܠܝ. ܢܬܠܘܢ ܠܝ ܕܝܠܝ ܘܐܙܿܠ ܐܢܐ. ܘܟܕ ܗܢܼܘܢ
                    ܒܡܘ̈ܡܬܐ ܣܓܝ̈ܐܬܐܼ. ܥܡ ܕܡ̈ܥܐ ܚܢܝ̈ܓܬܐ ܡܦܣܝܢ ܗܘܘ ܠܗܼ. ܕܠܐ ܪܓܝܫܝܢ ܒܕܗܒܗܼ. ܠܐ ܐܫܪ
                    ܐܢܘܢ. ܘܟܕ ܩܕܝܫܐ ܡܪܝ ܚܒܝܒ ܐܬܠܐܨ ܡܢ ܟܠ ܓܒܝ̈ܢ: ܒܝܕ ܕܗܠܝܢ ܐܡܪܝܢ ܕܠܐ ܝܕܥܝܢܢ ܡܕܡ. ܘܗܼܘ
                    ܠܐ ܡܩܒܠ. ܠܒܫ ܫܪܝܢܐ ܚܠܝܡܐ ܕܗܝܡܢܘܬܐ ܫܪܝܪܬܐ ܕܡܪܗܼ. ܘܪܕܐ ܒܥܩ̈ܒܬܗ ܕܗܿܘ ܕܫܐܠܘ ܒܝܬ ܥܢܝܐ
                    ܥܠܝ ܠܥܙܪ܇ ܕܐܝܟܐ ܣܡܬܘܢܝܗܝ. ܘܟܕ ܒܣܡ̈ܐ ܥܡ ܦܝܪܡܐ ܫܩܼܠ ܒܐܝܕܗܼ. ܪܕ ܠܒܝܬ ܩܒܘܪܐ ܕܝܠܗܿ
                    ܕܕܝܪܐ. ܟܕ ܐܦܠܐ ܠܐܢܫ ܫܒܼܩ ܕܢܐܙܠ ܥܡܗ. ܘܟܕ ܐܙܠ ܘܩܡ ܠܥܠ ܡܢ ܩܒܪܐ: ܐܝܢܐ ܕܒܗ ܣܝܡ ܗܘܐ
                    ܗܿܘ ܛܘܒܢܐܼ. ܒܪܟ ܘܨܿܠܝ ܘܩܡܼ ܘܣܡ ܦܝܪܡܐ. ܘܐܥܛܪ ܠܪܝܚܐ ܒܣܝܡܐ ܕܕܡ̈ܥܝ ܠܒܗ ܩܕܡ ܦܪܘܩܐ. ܩܡ
                    ܥܠ ܬܪܥܐ ܕܝܠܗ ܕܩܒܪܐ. ܥܡ ܗܝܡܢܘܬܐ ܠܐ ܡܙܕܥܙܥܢܝܬܐܿ. ܗܿܝ ܕܐܦ ܣܥܪܐ ܚܝ̈ܠܐ ܐܝܟ ܐܠܗܐܼ.
                    ܘܩܼܪܐ ܘܐܡܪ: ܦܠܢܼ ܩܘܡ ܒܫܡܗ ܕܡܪܢ. ܘܬܪܨ ܗܿܘ ܥܡܗܿ ܕܒܪܬ ܩܠܐ ܘܝܬܼܒ ܠܩܘܒܠܗ ܒܝܕ ܦܪܨܘܦܐ
                    ܦܨܝܚܐ. ܐܝܟ ܗܘ ܕܐܦ ܠܐ ܡܬܘܡ ܚܼܙܐ ܚܒܠܐ ܕܒܓܘ ܩܒܪ̈ܐ. ܐܡܿܪ ܠܗ. ܒܪܝܼ ܐܡܪܼ ܐܢ ܡܪܝ ܦܠܢ
                    ܛܝܝܐ ܡܕܡ ܣܡ ܨܝܕܝܟܼ. ܟܕ ܥܐܠ ܠܒܝܬ ܪ̈ܗܘܡܝܐ. ܐܡܼܪ ܐܢܼ ܡܪܝ. ܐܡܪ ܟܡܐ. ܐܡܪ <pb n="163"
                    /> ܙܦܠܢ ܐܠܦܝ̈ܐ ܡܿܠܐ. ܗܼܘ ܕܝܢ ܐܡܼܪ ܠܗ. ܘܐܝܟܘܗܝ. ܘܥܢܼܐ ܘܐܡܼܪ܆ ܕܗܐ ܒܝܬ ܬܪ̈ܥܐ ܕܝܠܗܿ
                    ܕܕܝܪܐ ܛܡܝܪ ܠܝ. ܬܚܝܬ ܡܨܛܒܬܐ ܦܠܢܝܬܐ. ܘܐܢ ܦܩܿܕ ܐܢܬܼ. ܐܙܠ ܐܢܐܼ ܘܝܗܒܢܐ ܠܗ ܕܝܠܗ. ܘܬܘܒ
                    ܫܐܠܗ. ܕܐܝܬ ܒܗܕܐ ܕܝܪܐ ܕܝܿܕܥ ܒܗܼ ܐܠܐ ܐܢܬܼ ܐܝܟܘܗܼ. ܐܡܼܪ. ܠܐܼ ܡܪܝ. ܢܟܦܐ ܕܝܢ ܐܡܪ ܠܗ:
                    ܠܐ ܥܕܟܝܠ ܡܛܬ ܚܝܬ ܡ̈ܝܬܐ: ܐܬܬܢܝܚ ܥܕ ܦܩܿܕ ܠܟ ܪܡܙܗ ܕܡܪܟ ܬܬܥܝܪ. ܘܒܗܿ ܒܫܥܬܐ ܗܦܟ ܘܗܘܼܐ
                    ܐܝܟ ܡܐ ܕܐܝܬܘܗܝ ܡܢ ܩܕܝܡ. ܘܟ ܝܠܦ ܗܘܼ ܚܣܝܐ ܡܢ ܡܝܬܐܟܠܗ ܫܪܪܐܼ ܢܚܬ. ܘܦܼܩܕ ܠܗܘܢ ܕܢܝܬܘܢ
                    ܠܗ ܢܪܓܐ. ܘܐܙܠ ܘܩܡ ܒܕܘܟܬܐ ܗܝܿ ܐܝܕܐ ܕܡܢ ܗܿܘ ܡܝܬܐ ܐܡܪܬ ܠܗ. ܘܦܼܩܕ ܠܗܢܘܢ ܕܢܥܩܪܘܢ
                    ܠܡܨܛܒܬܐܼ ܘܢܚܦܪܘܢ ܬܚܘܬܗܿ. ܘܥܒܕܘ ܐܝܟ ܡܠܬܗ. ܘܗܢܐ ܓܠܝܗ ܠܕܗܒܐ ܗܿܘܼ. ܘܝܗܒܗ ܠܡܪܗ. ܘܥܒܕ
                    ܦܘܪܩܢܐ ܠܥܘܡܪܗ ܩܕܝܫܐ. </p>
                <p>ܫܢܬ ܐܠܦܐ ܘܬܠܬܝܢ ܘܐܪܒܥܼ ܡܝܬ ܥܘܡܪ ܡܠܟܐ ܕܛܝ̈ܝܐ: ܕܝܬܼܒ ܥܠ ܡܠܟܘܬܐ ܫ̈ܢܝܐ ܬܪ̈ܬܝܢ ܘܝܪ̈ܚܐ
                    ܐܪ̈ܒܥܐ.. ܘܐܡܠܟ ܕܝܢ ܒܬܪܗܼ. ܝܙܝܕ. ܫܢ̈ܝܐ ܐܪ̈ܒܥ. </p>
                <p>ܫܢܬ ܐܠܦܐ ܘܬܠܬܝܢ ܘܚܡܫܼ. ܦܩܕ ܗܼܘ ܝܙܝܕ ܕܢܬܠܚܝ̈ܢ ܟܠܗܝܢ ܨܘܪ̈ܬܐ: ܐܝܟܐ ܕܗܼܘ ܕܡܫܬܟ̈ܚܢ. ܐܢ
                    ܒܗܝܠܟܐ ܘܐܢ ܒܥܕܬܐ. ܘܐܢ ܒܒܝܬܐ. ܘܗܟܢܐ ܢܦܼܩ ܒܢܝ̈ܢܫܐ ܥܡ̈ܠܐ ܡܢܗܼ ܘܚܒܠ ܠܟܠܗ̈ܝܢ ܨܘܪ̈ܬܐ
                    ܐܝܟܐ ܕܗܘ ܡܫܬܟܚܢ ܗܘ̈ܝ. </p>
                <p>ܘܬܘܒ ܦܼܩܕ ܗܼܘ ܝܙܝܕ ܒܫܢܬ ܐܠܦܐ ܘܬܠܬܝܢ ܘܫ̈ܬܼ. ܕܢܬܩܛܠܘܢ ܟ̈ܠܒܐ ܚܘܪ̈ܐ ܘܝܘ̈ܢܐ ܚܘܪ̈ܐ
                    ܘܬܪ̈ܢܓܠܐ ܚܘܪ̈ܐ. ܘܗܟܢܐ ܢܦܼܩ ܦܘܩܕܢܐ ܚܪܝܦܐ. ܘܚܝ̈ܘܬܐ ܚܪ̈ܫܬܐܼ. ܟܕ ܠܐ ܚ̈ܛܝܼ ܡܬܚܒ̈ܠܢ
                    ܗܘ̈ܝ. ܘܣܪܘ ܫܘܩ̈ܐ ܕܡܕ̈ܝܢܬܐ ܘܕܩܘܪ̈ܝܐ ܡܢܗܘܢ. ܘܚܠܦ ܗܿܝ ܕܦܪܘ ܘܣܓܘ <pb n="164"/> ܘܡܠܘ
                    ܐܪܥܐ ܘܟܒܫܘܗܿ: ܘܦܪܚܬܐ ܬܦܪܚ ܥܠ ܐܦܝ ܪܩܝܥܐ: ܘܚܝܘܬܐ ܬܣܓܐܐ ܒܐܪܥܐܼ. ܗܢܼܘܢ ܣܩܘܒܠܐ
                    ܕܒܪܝܘܬܐ ܠܢܦܫܗܘܢ ܥܒܼܕ. ܘܗܿܘ ܡܕܡ ܕܒܪܡܙܗ ܕܒܪܝܘܬܐ ܒܓܘ ܡܪܒܥܐ ܨܪ ܘܬܩܿܢ ܐܝܟ ܨܒܝܢܗ:
                    ܗܼܢܘܢ ܒܝܕ ܚܪܡܘܬܗܘܢ ܨܒܘ ܠܡܚܒܠܘ. ܟܕ ܨܿܒܝܢ ܕܢܟܠܘܢ ܠܦܘܩܕܢܐ ܕܥܒܘܕܐܼ. ܠܐ ܢܪܕܐ ܬܘܒ
                    ܥܠܡܐ: ܐܝܟ ܡܐ ܕܐܬܣܝܡ ܠܗ ܬܚܘ̈ܡܐ ܡܢ ܒܪܘܝܐ܀ ܘܬܘܒ ܦܩܼܕ ܗܘܼ ܟܕ ܗܘܼ ܕܢܬܩܛܠܘܢ ܟܠܗܘܢ
                    ܒܢܝ̈ܢܫܐ ܙܪ̈ܩܐ. ܗܢܐ ܕܝܢ ܒܝܕ ܐܢ̈ܫܐ ܕܚ̈ܠܝ ܐܠܗܐ ܐܬܿܒܼܛܠ ܘܠܐ ܚܒܠ ܠܐܢܫ. ܘܬܘܒ ܦܩܼܕ ܕܠܐ
                    ܢܬܩܒܠ ܣܘܪܝܝܐ ܥܠ ܛܝܝܐ ܒܣ̈ܗܕܐ. ܘܥܼܒܕ ܠܛܝܝܐ ܬܪܥܣܪ̈ ܐܠܦܝ̈ܐܿ ܘܠܣܘܪܝܐ ܐܫ̈ܬܐ ܐܠܦܝ̈ܐ
                    ܛܝ̈ܡܐ.. ܘܐܦ ܗܠܝܢ ܢܡ̈ܘܣܐܡ̈ܚܒܠܐ ܡܢ ܗܪܟܐ ܫܩܠܘ ܫܘܪܝܐ܀ ܘܬܘܒ ܦܩܼܕ ܕܓܢܒܐ ܢܩܛܥܘܢ ܦܕܝܬܗ
                    ܚܠܦ ܐܝܕܗ. ܗܢܐ ܫܛܘܗܝ ܛܝ̈ܝܐܼ ܘܠܣܝ̈ܡܘܗܝ. ܫܢܬ ܐܠܦܐ ܘܬܠܬܝ̈ܢ ܘܬܡ̈ܢܐܼ ܡܝܬ ܗܼܘ ܝܙܝܕ.
                    ܗܘܼܘ ܠܗ ܕܝܢ ܐܡܝܪ̈ܐ ܕܓܙܝܪܬܐ: ܩܕܡܝܐ ܐܒܘܪܝܢ. ܘܐܫܬܪܝ ܗܢܐܼ ܘܐܬܼܐ ܡܪܕܣ. ܘܬܘܒ ܐܫܬܪܝ
                    ܡܪܕܣܼ ܘܐܬܼܐ ܗܼܘ ܐܒܘܪܝܢ. </p>
                <p>ܫܢܬ ܐܠܦܐ ܘܬܠ̈ܬܝܢ ܘܬܫ̈ܥܼ ܐܡܠܟ ܥܠ ܛܝ̈ܝܐ ܗܝܫܡ ܒܪ ܥܒܕܠܡܠܝܟ. ܫܢ̈ܝܐ ܬܫܥܣܪ̈ܐ ܘܝܪ̈ܚܐ
                    ܐܪ̈ܒܥܐ. </p>
                <p>ܫܢܬ ܐܠܦܐ ܘܐܪ̈ܒܥܝܢܼ ܡܝܬ ܩܕܝܫܐ ܡܪܝ ܚܒܝܒ ܐܦܝܣܩܦܐ ܕܐܘܪܗܝ.. ܘܗܘܼܐ ܠܚܦܘܗܝܼ ܩܘܣܛܢܝܛܢܐ.܀
                    ܒܗܢܐ ܙܒܢܐ ܡܬܝܕܥܝܢ ܩܕܝܫܐ ܡܪܝ ܐܠܝܐ ܦܛܪܝܪܟܐ. ܘܫܡܥܘܢ ܕܚܪܢ. ܘܩܘܣܛܢܛܝܢܐ ܕܐܘܪܗܝ.
                    ܘܬܐܕܘܛܐ ܕܐܡܝܕ.</p>
                <p>ܥܠ ܬܐܘܕܘܛܐ ܐܦܝܣܩܦܐ ܕܐܡܕ. ܗܢܐ ܕܝܢ ܩܕܫܝܐ ܬܐܕܘܛܐ ܐܦܝܣܩܦܐ ܕܐܡܕ. ܡܛܠ ܕܒܫܠܝܐ <pb
                        n="165"/> ܘܒܥܡ̈ܠܐ ܟܢܝ̈ܟܐ ܕܝܚܝܕܝܘܬܐ ܪܒܼܿܐ ܗܘܐ ܠܗ: ܘܒܗܘܢ ܟܠܫܥ ܗܪܓ ܗܘܐ. ܘܠܗܘܢ
                    ܪܝܿܓ ܗܘܐ܆ ܘܓܒܪܐ ܗܘܐ ܢܝܚܐ ܘܒܣܝܡܐ ܘܕܡܨܒܬ ܗܘܐ ܒܟܠܗܘܢ ܫܘܦܪ̈ܐ ܐܠܗ̈ܝܐܼ. ܐܫܬܐܠ ܡܢ
                    ܐܦܝܣܩܦܘܬܐ ܕܝܠܗܿ ܕܡܕܝܢܬܐ. ܘܢܦܩ ܡܢ ܟܘܪܣܝܗ. ܘܫܒܩܗܿ ܠܡܕܝܢܬܐܼ. ܘܢܼܚܬ ܗܘܐ ܠܐܬܪܐ ܕܕܪܐ.
                    ܠܒܝܢܬ ܗܠܝܢ ܬܚܘ̈ܡܐ ܕܒܝܢܬ ܕܪܐ ܘܠܐܡܕ. ܘܒܼܢܐ ܠܗ ܬܡܢ ܐܣܛܘܢܐܼ ܘܣܠܩ ܠܗ. ܟܕ ܡܬܕܡܐ ܒܡܪܝ
                    ܬܘܡܐ ܕܬܠܐ. ܘܐܦ ܕܝܪܐ ܒܼܢܐ ܬܡܢ. ܗܿܝ ܕܐܦ ܥܕ ܗܫܐ ܩܝܡܐܼ ܥܠ ܓܢܒ ܩܪܝܬܐ ܐܝܕܐ ܕܡܬܩܪܝܐ
                    ܩܠܘܩ. ܘܬܡܘܢ ܫܠܡ ܚܝ̈ܘܗܝ܀ ܩܒܠ ܕܝܢ ܐܦܝܣܼ ܩܕܝܫܐ ܡܪܝ ܩܘܣܡܐ. </p>
                <p>ܬܘܒ ܥܠ ܩܕܝܫܐ ܡܪܝ ܩܘܣܡܐ ܐܦܝܣܩܦܐ ܕܝܠܗܿ ܕܐܡܕ. ܐܦ ܗܢܐ ܩܕܝܫܐ ܡܪܝ ܙܡܐܼ ܓܒܪܐ ܐܝܬܘܗܝ
                    ܕܝܪܝܐ ܪܒܐ ܘܛܢܢܐ ܕܟܠܗܝܢ ܫܦܝܪ̈ܬܐ. ܘܐܦ ܣܿܥܪ ܚܝ̈ܠܐ ܬܡ̈ܝܗܐ ܐܝܟ ܐܠܝܐ ܬܫܒܝܝܐ ܘܐܝܟ
                    ܫ̈ܠܝܚܐ ܩ̈ܕܡܝܐ. ܐܠܐ ܒܝܕ ܕܛܢܢܐ ܐܝܬܘܗܝ. ܘܡܟܘܢ ܗܘܐ ܠܪܡܐ ܐܝܟ ܡܐ ܕܠܙܥܘܪܐܼ. ܠܐ ܐܬܼܪܚܡ
                    ܥܠ ܪ̈ܝܫܢܐ ܕܝܠܗܿ ܕܡܕܝܢܬܐ. ܡܛܠ ܗܿܝ ܕܩܫܝܐܝܬ ܡܟܣ ܗܘܐ ܠܗܘܢܼ ܒܡܠܬܐ ܓܠܝܬܐ ܕܪܚܝܩܐ ܡܢ ܡܣܒ
                    ܒܐܦ̈ܐܼ. ܥܠ ܣܘܥܪ̈ܢܐ ܡܚ̈ܒܠܐ ܐܝܠܝܢ ܕܡܢܗܘܢ ܟܠܫܥ ܡܣܬܥܪܝܢ ܗܘܘ. ܘܡܛܠ ܕܕܚܠܝܢ ܗܘܘ ܡܢܗܼ
                    ܕܕܠܡܐ ܢܦܬܚ ܦܘܡܗ ܘܢܠܘܛ ܐܢܘܢܼ. ܒܗܿܝ ܕܓܒܪܐ ܐܝܬܘܗܝ ܩܫܝܐ: ܘܙܝܥܝܢ ܗܘܘ ܗܢܘܢ ܓܠܝܐܝܬ
                    ܢܩܘܡܘܢ ܠܩܘܒܠܗܼ. ܫܓܫ ܠܐܢܫ̈ܐ ܩܘܪ̈ܝܝܐ ܕܠܐ ܢܩܒܠܘܢܝܗܝ ܟܕ ܢܗܘܐ ܘܢܦܘܩ ܕܢܣܥܘܪ ܐܢܘܢ. ܘܡܢ
                    ܗܕܐ ܥܠܬܐ ܢܗܘܐ ܠܗܘܢ ܥܠܘܗܝ ܥܠܬܐ ܢܬܚܩܘܢܝܗܝ ܡܢ ܡܕܝܢܬܗܘܢ. ܐܠܐ ܠܐ ܐܘܬܪܬ ܐܢܘܢ ܡܕܡܼ ܐܦܠܐ
                    ܠܐܝܠܝܢ ܕܐܕܢܝܘ ܠܗܘܢ܀ ܘܟܕ ܕܝܢ ܓܕܫ ܐܝܟ <pb n="166"/> ܢܡܘܣܐ ܗܿܘ ܕܣܝܡ ܠܩ̈ܕܡܝܐܼ. ܢܦܘܩ
                    ܠܡܼܣܥܪ ܐܬܪܐ: ܟܕ ܠܐ ܪܓܝܫ ܗܐ ܒܐܦܪܣܢܐ ܗܿܘ ܕܥܠܘܗܝ ܐܬܪܟܒ. ܟܕ ܕܝܢ ܡܢܥ ܠܩܪܒܬܐ ܚܕܐ ܒܗ
                    ܒܐܬܪܐ: ܕܫܡܗܿ ܬܠܐ ܕܟܘܡ: ܘܐܦ ܐܝܬܝܗܘܢ ܦܣܘ̈ܢܐ. ܘܟܕ ܢܩܼܫ ܢܩܘܫܐ ܐܝܟ ܢܡܘܫܐ ܘܐܬܟܢܫܘ ܨܒܘ
                    ܕܠܐ ܢܩܒܠܘܢܝܗܝ. ܘܐܦܠܐ ܠܡܠܬܐ ܕܡܢ ܓܒܪܐ ܢܫܘܘܢܝܗܝ܆ ܐܠܐ ܫܠܚܘܢ ܠܗ ܒܝܕ ܐܢܬܬܐ ܚܕܐ ܣܒܬܐܼ.
                    ܕܛܥܢ ܒܐܝܩܪܟ ܘܥܒܼܪ ܒܐܘܪܚܟ. ܘܐܠܐ ܬܗܐܘ ܠܟ ܝܕܥܝܬܐ ܕܒܝܫ ܒܝܫ ܐܙܠܬ ܡܢ ܗܪܟܐ. ܗܠܝܢ ܕܝܢ
                    ܕܘ̈ܝܐ ܕܠܐ ܝܼܕܥ ܐܦ ܠܐ ܐܣܬܟܠܼ. ܒܝܕ ܗܿܝ ܕܒܚܫܘܟܐ ܪܕܝܢ ܗܘܘ. ܕܠܐ ܡܨܝܐ ܕܬܫܬܪܐ ܡܠܬܐ ܗܿܝ
                    ܕܡܢ ܦܪܘܩܢ ܠܘܬ ܬܠܡܝ̈ܕܘܗܝ ܐܬܐܡܪܬ: ܕܡܿܢ ܕܢܩܒܠܟܘܢܼ ܠܝ ܗܼܘ ܡܩܒܠ. ܘܡܿܢ ܕܠܐ ܢܩܒܠܟܘܢܼ ܦܨ
                    ܚܠܐ ܕܪ̈ܓܠܝܟܘܢ ܥܠܘܗܝ ܠܣܗܕܘܬܐܿ. ܘܠܣܕܘܡ ܢܗܐ ܢܝܚܐ ܒܝܘܡܐ ܕܕܝܢܐ ܐܘ ܠܕܘܟܬܐ ܗܿܝ܀ ܗܼܘ ܕܝܢ
                    ܢܟܦܐ ܟܕ ܝܠܦ ܡܪܚܘܬܗܘܢ ܡܢ ܣܒܬܐ ܗܝ܇ ܩܦܩܼܕ ܠܬܠܡܝܕܗܼ ܕܢܓܕܘ ܠܡܪܟܒܬܐ ܗܿܝ ܕܥܠܝܗܿ ܝܬܝܒ
                    ܗܘܐ ܘܢܥܒܪܝܗܿ ܡܢ ܓܒܗܿ ܬܝܡܢܝܐ ܕܝܠܗܿ ܕܩܪܝܬܐ. ܗܢܘܢ ܕܘ̈ܝܐ ܕܥܠܝܗܘܢ ܫܠܡܬ ܡܠܬܐ ܢܒܝܝܬܐ.
                    ܕܫܛܝܐ ܠܐ ܝܕܥ܇ ܘܣܟܠܐ ܠܐ ܡܣܬܟܠ. ܠܐ ܣܦܩܬ ܠܗܘܢ ܚܕܐ ܚܛܝܬܐ ܘܟܕܘ܇ ܐܠܐ ܣܠܼܩܘ ܠܗܘܢ ܠܬܪܥܐ
                    ܕܥܕܬܗܘܢܿ ܐܝܕܐ ܕܒܪܘܡܐ ܣܝܡܐܼ. ܘܩܡ ܟܕ ܡܗܠܝܢ ܒܗ ܘܚܙܝܢ ܒܗ ܕܡܢܐ ܣܿܥܪ. ܗܼܘ ܕܝܢ ܗܢܐ
                    ܚܝܠܬܢܐܼ. ܟܕ ܠܟܠܗܿ ܡܒܣܪܢܘܬܗܘܢ ܚܼܙܐܼ ܠܐ ܐܬܪܗܒ. ܐܠܐ ܟܕ ܡܚܙܩ ܒܗܝܡܢܘܬܐ ܘܒܬܘܟܠܢܐ ܕܡܪܗܼ
                    ܪܕܐ ܘܥܒܪܗܿ ܠܩܪܝܬܗܘܢ. ܘܟܕ ܡܛܼܐ ܠܣܘܦܐ ܡܕܢܚܝܐ ܕܩܪܝܬܐܼ. ܦܩܼܕ ܕܬܩܘܡ ܡܪܟܒܬܐ ܗܝ܇ ܘܫܡܛܘ
                    ܠܡܣ̈ܢܘܗܝ. ܘܐܟܪܟ ܠܩܘܒܠܗܿ ܘܢܦܨ ܐܢܘܢ ܥܠܝܗܿ ܟܕ ܐܡܿܪ. ܕܠܐ ܡܩܒܠ ܐܢܬ <pb n="167"/>
                    ܐܦܝܣܩܦܟ ܦܬܟܪܐ ܟܘܡ. ܒܥܓܠ ܘܩܠܝܠܐܝܬ ܢܕܪܟܟ ܪܘܓܙܗ ܕܐܠܗܐ. ܘܗܟܢܐ ܪܕܐ ܩܠܝܠܐܝܬ ܘܥܒܼܪ
                    ܠܩܪܝܬܐ ܕܠܡܕܢܚܐ ܡܢܗܘܢ ܕܫܡܗܿ ܛܪܡܠ ܪܒܐ. ܡܛܠ ܕܡܢ ܡܥܪܒܐ ܐܿܬܐ ܗܘܐ. ܗܠܝܢ ܝܘ̈ܡܬܐ ܐܝܬܝܗܘܢ
                    ܗܘܘܼ ܝܘܡ̈ܬܐ ܕܚܨܕܐ ܕܣܥܪ̈ܐ: ܟܕ ܐܦܠܐ ܟܘܬܡܬܐ ܚܕܐ ܕܥܢܢܐ ܐܝܬ ܗܘܐ ܒܫܡܝܐ ܒܝܘܡܐ ܗܿܘ܀
                    ܩܪܝܬܐ ܕܝܢ ܕܘܝܬܐ ܕܨܒܬܼ ܕܬܗܘܐ ܣܢܝܓܪܐ ܕܥܘܠܐ ܠܪܘܪ̈ܒܢܐ ܕܝܠܗܿ ܕܡܕܝܢܬܐܼ. ܒܥܓـ[ـܠ]
                    ܘܩܠܝܠܐܝܬ ܪܘܓܙܗ ܕܐܠܗܐ ܐܕܪܟܗܿ. ܐܝܟܢܐ ܕܬܗܘܐ ܕܚܠܬܐ ܘܣܘܪܕܐܼ ܠܟܠܗ ܐܬܪܐ. ܘܐܦ ܠܟܠܗܘܢ
                    ܐܝܠܝܢ ܕܨܒܝܢ ܢܫܘܛܘܢ ܠܐܦܝܣ̈ܩܦܝܗܘܢܼ. ܘܐܦ ܬܘܢܝܐ ܠܕܪ̈ܐ ܕܐܬܝܢ. ܗܼܘ ܕܝܢ ܥܠ ܠܛܪܡܠܼ.
                    ܘܥܢ̈ܢܐ ܪܟܒܘ ܥܠܝܗܿ. ܘܥܕ ܗܢܼܘܢ ܡܬܦܢܝܢ ܠܟܐ ܘܠܟܐܿ. ܩܛܪ ܥܠܝܗܿ ܟܝܡܘܢܐ ܘܡܫܒܐ ܕܪ̈ܘܚܐ
                    ܕܡܦܪ̈ܩܢ ܛܘܪ̈ܐ. ܘܢܚܬ ܥܠܝܗܿ ܒܪܕܐ ܐܝܟ ܟܐܦ̈ܐܼ. ܘܡܼܚܐ ܓܘܦܢܝ̈ܗܘܢ ܥܡ ܬܐܢܝ̈ܗܘܢ. ܘܐܦ ܬܒܼܪ
                    ܐܝ̈ܠܢܐ ܕܬܚܘܡܝ̈ܗܘܢ. ܘܐܘܒܕ ܟܠ ܝܘܪܩܐ ܕܥܣܒܐ ܕܒܚܩ̈ܠܬܗܘܢ. ܘܥܼܒܕ ܠܙܪܥܗܘܢ ܐܝܟ ܕܚܝܚܐܼ ܘܠܐ
                    ܐܬܝܕܥ. ܘܒܕܪܬ ܥܪܦܠܐ ܐܦ ܠܓܕܝܫܝ̈ܗܘܢܼ ܘܠܐ ܐܬܟܢܫܘ. ܘܐܒܕ ܟܠܗ ܣܒܪܐ ܕܚܝ̈ܝܗܘܢ ܡܢ ܐܦ̈ܝ
                    ܐܪܥܐ. ܘܟܕ ܚܙܘ ܡܒܣܪ̈ܢܐ ܒܐܝܠܝܢ ܕܓܕܫ ܠܗܘܢ: ܕܥܕ ܡܠܬܗܘܢ ܒܦܘܡܗܘܢ ܪܘܓܙܗ ܕܐܠܗܐ ܣܠܩ
                    ܒܗܘܢܼ. ܘܐܦ ܣܒܪ ܠܗܘܢ ܕܐܦ ܒܗܘܢ ܣܿܠܩ ܗܘܐ ܪܘܓܙܐ: ܘܐܝܟ ܕܡܢ ܫܢܬܐ ܥܡܝܩܬܐ ܐܬܬܥܝܪ܆ ܘܐܝܟ
                    ܪܘܝܐ ܕܢܦܨܗ ܚܡܪܗ. ܘܐܬܥܗܕ ܠܡܕܡ ܕܥܒܕ ܒܐܦܣܩܦܗܘܢܼ. ܘܐܦ ܝܼܕܥ ܕܥܠ ܕܫܛܘܗܝ ܗܠܝܢ ܐܬ̈ܝ
                    ܥܠܝܗܘܢ. ܘܬܝܪܐܝܬ ܐܫܬܪܪܗ ܥܠ ܗܕܐ ܒܗܿܝ ܕܠܐ ܥܼܒܪ ܗܼܘ ܪܘܓܙܐ ܠܒܪ ܡܢ ܬܚܘ̈ܡܝܗܿ ܕܩܪܝܬܗܘܢ.
                    ܘܗܟܢܐ ܢܦܼܩ ܡܢ ܙܥܘܪܐ ܘܥܕܡܐ ܠܪܒܐ. ܘܐܙܠܘ ܟܕ <pb n="168"/> ܫܡܝܛܝܢ ܘܥܝܝܦܝܢ ܘܒܟܝܢ
                    ܒܒܟܬܐ ܡܪܝܪܬܐܿ ܕܚܠܝܛܐ ܒܒܗܬܬ ܐܦ̈ܐ: ܠܩܪܝܬܐ ܗܝܿ ܕܒܗܿ ܐܝܬܘܗܝ. ܗܼܘ ܕܝܢ ܚܣܝܐܼ ܟܕ ܚܼܙܐ
                    ܐܢܘܢܼ ܒܕܡܘܬ ܐܠܝܫܥ ܥܠ ܛ̈ܠܝܐ ܗܠܝܢ ܕܦܪܬ ܕܒ̈ܐܼ. ܐܬܬܥܝܩ ܐܦ ܥܠܝܗܘܢ ܡܪܝܪܐܝܬ. ܘܝܬܝܪܐܝܬ
                    ܒܗܿܝ ܕܠܟܠ ܕܩܢܝܢ ܗܘܘ ܐܘܒܕ ܪܘܓܙܐ ܗܿܘ. ܘܗܟܢܐ ܥܼܛܦ ܥܡܗܘܢ ܘܨܠܝ ܥܠܝܗܘܢ. ܘܡܢ ܗܿܝ ܕܝܢ
                    ܐܪܡܝ ܐܠܗܐ ܕܚܠܬܗ ܘܙܘܥܬܗ ܥܠ ܟܠ ܐܬܪܐ ܘܐܦ ܥܠ ܪܘܪ̈ܒܢܐ ܕܝܠܗܿ ܕܡܕܝܢܬܐ. ܐܝܢܐ ܕܥܕ ܠܐ ܢܦܘܩ
                    ܡܢ ܩܪܝܬܐ ܗܿܝ ܕܒܗܿ ܫܿܪܐ ܗܘܼܐ܆ ܢܐܬܘܢ ܗܘܘ ܗܠܝܢ ܐܚܪ̈ܢܐ ܒܒܥܘ̈ܬܐܿ ܙܥܘܪ̈ܐ ܥܡ ܪܘܪ̈ܒܐ
                    ܠܩܘܒܠܗ.܀ ܒܬܪ ܩܕܝܫܐ ܡܪܝ ܐܠܝܐ ܦܛܪܝܪܟܐ ܕܐܢܛܝܟܝܐܼ ܗܘܼܐ ܩܕܝܫܐ ܐܬܢܣܝܘܣ. </p>
                <p>ܫܢܬ ܐܠܦܐ ܘܐܪ̈ܒܥܝܢ ܘܬܪ̈ܬܝܢ܆ ܥܠ ܡܣܠܡܐ ܠܬܪܥܐ ܕܒܝܬ ܛܘܪ̈ܟܝܐܼ. ܘܒܝ̈ܫܬܐ ܪܘܪ̈ܒܬܐ ܥܒܕ
                    ܒܐܪܥܐ ܕܐܪܡܝܢܝ. ܘܒܟܠܗܿ ܐܪܥܐ ܗܕܐ ܕܓܪܒܝܐ. ܘܥܠ ܕܝܢ ܥܠܝܗܘܢ ܡܣܠܡܐ ܒܚܝ̈ܠܘܬܐ ܣܓܝ̈ܐܐܼ ܕܠܐ
                    ܡܢܝܢ. ܡܛܠ ܕܗܟܢ ܢܦܩܝܢ ܗܘܘ ܒܟܠ ܫܢܐܼ ܘܒܝ̈ܫܬܐ ܣܓܝ̈ܐܬܐ ܥܒܕܝܢ ܗܘܘ. ܟܕ ܥܠ ܥܠܝܗܘܢܼ ܘܢܦܼܩ
                    ܗܢܘܢ ܠܩܘܒܠܗ. ܘܡܚܐ ܥܡܗܘܢ ܩܪܒܐ. ܘܚܪܒ ܡܢܗܘܢ ܥܡܐ ܣܓܝܐܐ. ܘܟܕ ܕܝܢ ܐܙܝܥ ܐܢܘܢܼ. ܐܬܘ ܠܘܬ
                    ܪ̈ܓܠܘܗܝ܇ ܘܒܥܘ ܡܢܗ ܫܠܡܐ. ܗܼܘ ܕܝܢ ܝܗܒ ܠܗܘܢ. ܟܕ ܣܒܼ ܕܩܝܡܐ ܠܗܘܢ ܡܠܬܐܼ.܀ ܒܗܿ ܒܗܕܐ
                    ܫܢܬܐ ܥܩܪܒ ܡܣܠܡܐ ܠܬܪܥܐ ܗܿܘ ܕܒܝܬ ܛܘܪ̈ܟܝܐ ܡܛܠ ܕܠܓܘ ܡܢܗ ܕܬܪܥܐ ܗܿܘ ܡܚܘ ܩܪܒܐ. ܘܐܦ ܠܓܘ
                    ܡܢܗ ܚܒܝܫܝܢ ܗܘܘ. ܘܕܚܠ ܕܕܠܡܐ ܢܐܙܠܘܢ ܒܐܪܥ ܗܿܝ ܕܠܐ ܝܕܥܝܢ ܠܗܿ ܕܐܝܬܝܗܿ ܕܛܘܪ̈ܟܝܐ:
                    ܘܢܬܟܢܫܘܢ ܥܠܝܗܘܢ ܘܢܘܒܕܘܢ ܐܢܘܢ ܡܢ ܐܪܥܐ. <pb n="169"/> ܡܛܠ ܕܥܡܐ ܐܢܘܢ ܠܝܬ ܠܗܘܢ ܐܠܗܐܼ
                    ܘܡܓܘ̈ܫܐ. ܘܡܛܠܗܕܐ ܐܬܐܠܨ ܡܣܠܡܐ ܘܦܩܕ ܘܐܬܥܩܪ ܬܪܥܐ ܗܿܘ ܕܒܝܬ ܛܘܪ̈ܟܝܐܼ. ܕܡܢ ܐܠܟܣܢܕܪܘܣ
                    ܡܩܕܘܢܝܐ ܐܬܒܼܢܝ. ܘܗܟܢܐ ܠܘܩܕܡ ܐܫܬܪܝ ܓܡܠܐ ܟܠܗܼ ܘܢܦܼܩ. ܘܗܝܕܝܢ ܚܡܪ̈ܐ ܘܒܬܪ ܗܠܝܢ
                    ܩܠܓܪ̈ܐ: ܘܠܚܪܬܐ ܢܦܼܩܘ ܗܼܢܘܢ. ܟܕ ܐܦ ܫܼܕܘ ܒܟܠܗ ܕܪܒܐ ܒܬܪܗܘܢ ܩܘܪ̈ܛܒܐ. </p>
                <p>ܫܢܬ ܐܠܦܐܐ ܘܐܪ̈ܒܥܝܢ ܘܬܠܬܼ ܟܢܫ ܗܼܘ ܡܣܠܡܐ ܥܡܐ ܣܓܝܐܐ. ܐܘܡ̈ܢܐ ܘܢܓܪ̈ܐ ܘܩܠܓܪ̈ܐ ܘܥܒܼܕ
                    ܟܠܗܝܢ ܥܒ̈ܝܕܬܐ ܕܙܕܩܢ ܠܒܢܝܢܐ. ܘܥܠ ܘܒܢܝܗܝ ܠܗ ܠܬܪܥܐ ܗܿܘ ܕܒܝܬ ܛܘܪ̈ܟܝܐ ܕܥܩܪ. ܘܟܕ
                    ܒܝܢܝܗܝܼ ܣܡ ܡܠܬܐ ܕܐܠܗܐ ܥܡ ܛܘܪ̈ܟܝܐܼ. ܕܠܐ ܐܢܫ ܡܢܗܘܢ ܥܒܪ ܠܬܚܘܡܐ ܕܚܒܪܗ ܘܢܦܩ܀ ܗܼܢܘܢ
                    ܒܕܠܐ ܠܐܠܗܐ ܝܕܥܝܢ: ܘܠܐ ܕܒܪܝܬܗ ܐܢܘܢ ܡܬܒܝܢܝܢ: ܐܦܠܐ ܕܐܝܬ ܐܠܗܐ ܒܫܡܝܐ ܡܫܬܘܕܥܝܢ܆ ܐܦܠܐ
                    ܥܠ ܡܠܬܗ ܐܩܝܡܘܢ. ܐܠܐ ܠܗ ܠܐܠܗܐ ܫܛ. ܘܠܡܠܬܗ ܒܣܼܪܘ. ܘܫܛܘ ܘܥܒܪ ܥܠ ܘܥܒܕ ܒܝ̈ܫܬܐ ܪܘܪ̈ܒܬܐ
                    ܒܟܠܗܿ ܐܪܥܐ ܗܝܿ ܕܐܝܬ ܠܒܪ ܡܢ ܬܚܘܡܗܘܢ. ܘܫܕܪ ܥܠܝܗܘܢ ܗܝܫܡ ܠܓܝܪܚ ܪܒ ܚܝܠܐ. ܥܡ ܥܡܐ ܣܓܝܐܐ
                    ܕܦܪ̈ܫܐ. ܟܕ ܕܝܢ ܥܐܠ ܗܼܘ ܗܢܐ: ܡܛܠ ܕܝܘ̈ܡܬܐ ܐܝܬܝܗܘܢ ܗܘܘ ܕܚܨܕܐ: ܒܝ̈ܫܬܐ ܣܓܝ̈ܐܬܐ ܐܣܒܠ
                    ܠܟܠܗܿ ܐܪܥܐ ܒܡܥܠܗ. ܒܗܿܝ ܕܓܒܪܐ ܐܝܬܘܗܝ ܠܐ ܡܛܟܣܐ܆ ܘܠܐ ܟܐܝܐ ܗܘܐ ܒܚܝܠܗ. ܘܐܚܪܒ ܠܟܠܗܿ
                    ܥܠܠܬܐ ܕܐܢܫ̈ܐ ܦܠܚ̈ܐ: ܥܡ ܒܝ̈ܫܬܐ ܣ̈ܓܝܐܬܐ ܐܚܪ̈ܢܝܬܐ ܕܡܣܒܠܝܢ ܗܘܘ ܠܐܢ̈ܫܐ ܡܣܟ̈ܢܐ ܒܝܕ
                    ܡܥܒܪܬܗܘܢ. ܘܐܬܝܢ ܗܘܘ ܘܘܡܝܠܠܝܢ ܟܠܗܘܢ ܩܕܡܘܗܝܼ. ܘܚܕ ܡܢܗܘܢ ܠܐ ܡܬܪܘܚ ܗܘܐ ܡܢ ܨܝܕܘܗܝ..
                    ܘܟܕ ܗܟܢܐ ܟܠܢܫ ܐܬܠܨ <pb n="170"/> ܒܡܥܠܗܼ ܡܢ ܟܠܗܘܢ ܫܘܝܐܝܬ ܐܙܕܘܕ ܨܠ̈ܘܬܐ ܐܝܟ ܕܙܕܿܩ
                    ܗܼܘܐ ܠܗ. ܟܕ ܕܝܢ ܥܠ ܘܡܚܼܐ ܥܡܗܘܢ ܩܪܒܐܼ. ܠܣܘܓܐܐ ܡܢ ܚܝܠܗ ܩܛܠ. ܘܐܦ ܠܣܓܝ̈ܐܐ ܬܘܒ ܨܕܘ
                    ܘܐܥܠܘ ܠܐܪܥܗܘܢ. ܘܟܕ ܗܕܐ ܗܘܬܼ. ܫܠܚ ܠܗ ܠܗܝܫܡ ܕܢܫܕܪ ܠܗ ܥܕܪܐ.. ܘܥܠ ܒܬܪܗ ܡܣܠܡܐ ܥܡ ܚܝܠܐ
                    ܣܓܝܐܐ ܕܠܐ ܡܢܝܢܐ. ܘܥܠ ܕܥܐܠܼ. ܚܪܝܒ ܓܝܪܚ ܘܚܼܝܠܗ ܒܦܘܡܐ ܕܣܝܦܐ. ܡܛܠ ܕܣܓܘ ܥܠܝܗܘܢ
                    ܛܘܪ̈ܟܝܐ ܡܢ ܟܠ ܓܒܝ̈ܢ. ܚܪܒ ܐܢܘܢ ܠܟܠܗܘܢ ܒܦܘܡܐ ܕܣܝܦܐ. ܘܐܢܫ ܠܐ ܐܬܦܠܛ ܡܢܗܘܢ. ܘܐܗܦܟ
                    ܡܪܝܐ ܠܥܒܕ ܒܝܫܬܐ ܐܝܟ ܒܝܫܬܗ. ܘܦܪܥܗ ܡܪܝܐ ܟܠܗܝܢ ܒܝ̈ܫܬܐ ܕܥܒܕ ܗܘܐܼ. ܗܼܘ ܘܚܝܠܗ ܒܐܢ̈ܫܐ
                    ܦܠ̈ܚܐܿ. ܟܠ ܐܝܟܐ ܕܡܬܡܛܐ ܗܘܐ. ܟܠܗܝܢ ܐܝܟ ܚܕܐܼ ܐܣܩ ܐܢܝ̈ܢ ܒܪܝܫܗܘܢ܀ ܡܣܠܡܐ ܕܝܢ ܟܕ ܥܠܼ.
                    ܙܥ ܘܐܬܒܠܗܝܘ ܡܢ ܩܕܡܘܗܝ. ܡܛܠ ܕܡܢ ܫܡܗ ܝܬܝܪ ܡܢ ܚܙܬܗ ܕܚܠܝܢ ܗܘܘ. ܡܚܐ ܕܝܢ ܥܡܗܘܢ ܩܪܒܐܼ.
                    ܘܐܫܕ ܕܗܘܢ ܐܝܟ ܡܝ̈ܐ ܥܠ ܐܦ̈ܝ ܐܪܥܐ. ܘܐܣܒܥܗܿ ܠܦܚܪܬܐ ܕܫܡܝܐ ܘܠܚܝܘܬܐ ܕܕܒܪܐ ܡܢ ܒܣܪܗܘܢ.
                    ܘܟܕ ܗܙܡ ܐܢܘܢܼ ܥܒܕܗ ܠܡܪܘܢ ܒܪ ܡܚܡܕ. ܗܿܘ ܕܠܚܪܬܐ ܐܦ ܡܡܠܟܘ ܐܡܠܟ ܥܠ ܛܝ̈ܝܐ. ܥܠ ܐܪܡܢܝ.
                    ܘܢܦܩܼ. ܟܕ ܐܦ ܚܝܠܐ ܣܓܝܐܐ ܫܒܼܩ ܨܝܕܘܗܝ. ܗܢܐ ܕܝܢ ܝܬܝܪ ܡܢ ܟܠ ܕܩܕܡܘܗܝ ܐܘܒܕ ܐܢܘܢ. </p>
                <p>ܫܢܬܐ ܐܠܦܐ ܘܥܣܪ̈ܝܢ ܘܬܫ̈ܥܝܼ. ܗܘܼܐ ܪܥܠܐ ܪܒܐ ܘܕܚܝܠܐ. ܘܚܒܠ ܕܘ̈ܟܝܬܐ ܣܓܝ̈ܐܬܐ. ܘܗܝܟ̈ܠܐ
                    ܘܥܕ̈ܬܐ ܥܡ ܒܢܝ̈ܢܐ ܪܘܪ̈ܒܐ. ܝܬܝܪܐܝܬ ܚܒܠ ܒܡܥܕܐ. ܘܥܕܬܐ ܥܬܝܩܬܐ ܕܐܘܪܗܝ. ܘܐܦ ܒܒܢ̈ܝܢܐ
                    ܪܘܪ̈ܒܐ ܘܪ̈ܡܐ ܣܚܦ ܥܠ ܥܡܘܪ̈ܝܗܘܢ. ܘܐܦ ܗܠܝܢ ܕܝܢ ܕܫܪܟܘ ܘܠܐ ܢܦܠ ܒܗ ܒܙܘܥܐܼ. ܣܡ ܒܗܘܢ
                    ܐܬܐ. ܐܝܟ ܡܿܢ ܕܢܙܘܥܘܢ ܥܡܘܪ̈ܝܗܘܢ ܡܢ ܩܕܡ ܡܪܝܐܼ. ܟܠ ܐܡܬܝ ܕܢܚܙܘܢ ܠܐܬܐ ܗܿܝ ܕܡܢ ܙܘܥܐ.܀
                        <pb n="171"/> ܒܗܢܐ ܕܝܢ ܙܒܐ ܐܦܩ ܗܝܫܡ ܠܙܝܬܘܢ. ܘܒܢܼܐ ܥܠܘܗܝ ܡܕ̈ܝܢܬܐ ܘܚ̈ܣܢܐ ܥܡ
                    ܩܘܪ̈ܝܣ ܣܓܝ̈ܐܬܐ. ܘܗܕܪܗ ܒܢܨܒ̈ܬܐ ܣܓܝ̈ܐܬܐ ܕܟܠ ܓܢܣ. ܘܬܘܒ ܐܦܼܩ ܒܝܬ ܒܠܫ ܘܒܢܐ ܥܠܘܗܝ
                    ܚܣܢܐܼ. ܘܢܨܒܼ ܒܗ ܢܨܒ̈ܬܐ ܕܟܠ ܓܢܣ. ܘܬܘܒ ܐܦܼܩ ܠܗܢܝ. ܥܠ ܗܢܐ ܥܒܕ ܚܣ̈ܢܐ ܘܓ̈ܢܐܼ ܕܟܠ ܓܢܣ.
                    ܘܬܘܒ ܡܣܠܡܐ ܐܚܘܗܝ ܐܦܩ ܒܝܬ ܒܠܫ. ܘܐܦ ܗܼܘ ܗܢܐ ܒܢܼܐ ܥܠ ܢܗܪܐ ܕܐܦܩܿ. ܚܣܢ̈ܐ ܘܩܘܪ̈ܝܣ:
                    ܘܗܕܪܗ ܒܟܠܗܘܢ ܫܘܦܪ̈ܐ. </p>
                <p>ܫܢܬ ܐܠܦܐ ܘܐܪ̈ܒܥܝܢ܆ ܐܬܟܒܫܬ ܢܩܣܪܝܐ ܡܢ ܡܣܠܡܐ. ܘܐܦܩ ܠܥܡܗܿ ܟܠܗ ܒܫܒܝܐ. ܘܙܒܢܗ ܒܕܡܘܬ
                    ܩܢܝܢܐ ܠܥܒܕܘܬܐ. ܣܛܪ ܡܢ ܝܗ̈ܘܕܝܐ ܕܗܢܘܢ ܗܘܼܘ ܡܫܠܡܝܗܿ ܕܝܠܗܿ ܕܡܕܝܢܬܐ. ܒܗܿܝ ܕܢܦܩ ܒܛܘܫܝܐ
                    ܠܘܬ ܡܣܠܡܐܼ. ܘܫܩܠ ܡܢܗ ܡܠܬܐ. ܘܐܦ ܬܪܨܘܗܣ ܥܠ ܡܥܠܢܐ ܕܝܠܗܿ ܕܡܕܝܢܬܐ ܒܢܟܝܠܘܬܗܘܢ. ܠܗܠܝܢ
                    ܫܒܼܐ ܘܠܐ ܙܒܢ܆ ܐܠܐ ܢܦܼܩ ܥܡܗ. </p>
                <p>ܫܢܬ ܐܠܦܐ ܘܐܪ̈ܒܥܝܢ ܘܚܡ̈ܫܼ. ܥܠ ܣܘܠܝܡܢ ܠܒܝܬ ܪ̈ܗܘܡܝܐ. ܘܟܒܫܗܿ ܠܦܠܘܙܢܝܐ. ܘܐܦܩ ܠܥܡܗܿ ܟܠܗ
                    ܒܫܒܝܬܐ. ܡܛܠ ܕܐܪܛܒܣ ܚܬܢܐ ܕܡܠܟܐ ܕܪ̈ܗܘܡܝܐ ܩܘܣܛܢܛܝܢܣ ܐܬܚܙܝ ܛܪܘܢܐ: ܐܚܕ ܠܡܕܝܢܬܐ
                    ܩܘܣܛܢܛܝܢܐ. ܘܐܦ ܩܛܪ ܠܗ ܬܓܐ ܕܡܠܟܬܘܐ ܒܝܕ ܛܪܢܘܬܗ. ܡܛܠ ܕܗܼܘ ܡܠܟܐ ܩܘܣܛܢܛܝܢܣ ܚܝܠܐ ܟܠܗܼ
                    ܠܘܬ ܥܡܐ ܕܒܥ̈ܠܕܒܒܐ ܡܩܕܒ ܗܘܼܐ: ܗܼܘ ܕ݀ܝܢ ܗܢܐ ܛܪܘܢܐ ܐܪܛܒܣܼ. ܫܒܩܗ ܒܗܿ ܒܡܕܝܢܬܐܐ ܐܝܟ
                    ܕܢܛܪܝܗܿ ܥܡ ܚܝܠܐ ܣܓܝܐܐ ܕܡܢ ܦܠܘܙܘܢܝܐ. ܗܢܐ ܕܝܢ ܟܕ ܐܚܕ ܠܡܕܝܢܬܐܼ. ܠܗ ܐܬܦܪܣ ܡܠܟܘܬܐ. ܟܕ
                    ܠܐ ܐܬܕܟܪ ܠܩܝܡܐ ܗܿܘ ܕܐܩܝܡ ܩܕܡ ܡܪܝܐ ܥܡ ܠܐܘܢ. ܗܢܐ ܕܝܢ ܟܕ ܐܚܕ ܠܡܕܝܢܬܐ: ܘܚܝܠܐ ܕܡܠܟܐ
                    ܘܐܦ ܗܼܘ ܡܠܟܐ ܫܼܪܐ ܗܘܐ ܡܢ ܠܒܪ ܥܠܝܗܿ ܕܝܠܗܿ ܕܡܕܝܢܬܐ: ܘܚܝܠܐ ܟܠܗ <pb n="172"/> ܕܝܠܗܿ
                    ܕܦܠܘܙܘܢܝܐ ܡܩܪܒ ܡܢ ܠܓܘ ܠܘܩܒܠ ܡܠܟܐܼ. ܥܠ ܣܘܠܝܡܢ. ܘܫܠܼܚ ܠܗ ܠܐܘܢܼ ܕܠܘܬܝܼ ܠܐ ܬܿܐܬܐ.
                    ܕܠܐ ܒܝܫܐܝܬ ܬܦܠܛ ܡܢ ܒܝܬ ܐܝܕ̈ܝ: ܐܠܐ ܙܠ ܠܦܠܘܙܘܢܝܐ. ܘܫܒܝܼ ܘܣܒܼ. ܘܥܒܕ ܐܝܟ ܕܪܓܐ ܢܦܫܟ.
                    ܡܛܠ ܕܠܝܬ ܐܢܫ ܕܢܩܘܡ ܩܕܡܝܟ. ܘܗܟܢܐܐܙܠ ܘܫܒܐ ܘܒܙܘ ܐܝܟ ܪܓܬܗ. ܘܐܦܼܩ ܡܕܡ ܕܠܐ ܐܦܼܩ ܐܢܫ
                    ܐܚܪܢ ܐܟܘܬܗ ܡܢ ܡܬܘܡ. ܠܗ ܕܝܢ ܠܛܪܘܢܐܼ ܐܚܕܗ ܠܐܘܢ ܘܥܘܪ ܥܝ̈ܢܘܗܝ. ܘܐܦ ܠܚܝܠܗ ܗܿܘ ܕܥܡܗܼ.
                    ܫܼܕܐ ܡܢ ܓܙܝܬܐ. </p>
                <p>ܫܢܬ ܐܠܦܐ ܘܐܪ̈ܒܥܝܢ ܘܫ̈ܬܼ. ܥܠ ܡܠܝܟ ܒܪ ܫܒܝܒ ܐܡܝܪܐ ܕܡܠܝܛܝܢܐ. ܘܥܒܕܠܗ ܐܠܒܛܠ. ܘܢܩܫ ܥܠ
                    ܣܘܢܕܐ. ܘܟܕ ܗܢܘܢ ܫܪܝܢ ܒܡܓܪܐ ܕܝܠܗܿ ܕܣܘܢܕܐܼ. ܐܬܟܢܫ ܥܠܝܗܘܢ ܚܝ̈ܠܘܬܐ ܣ̈ܓܝܐܐ ܘܕܠܐ ܡܢܝܢ.
                    ܘܕܢܥܒܕܘܢ ܡܢܗܘܢ ܢܩܡܬܐܿ ܗܿ ܕܥܼܒܕ ܛܝ̈ܝܐ ܩܕܡ ܫܢܬ ܒܦܠܘܙܘܢܝܐ. ܘܟܕ ܕܝܢ ܫܪܝܢ ܗܘܘ ܗܠܝܢ
                    ܛܝ̈ܝܐ ܕܠܐ ܪܢܝܐ: ܕܗܿܘܝܢ ܐܝܟ ܚܡ̈ܫܝܢ ܐܠܦܝ̈ܢ܆ ܡܢ ܫܠܝ ܟܪܟܘ ܐܢܘܢ ܪ̈ܗܘܡܝܐ ܡܢ ܟܠܗܘܢ
                    ܓܒܝ̈ܢ. ܘܚܪܒܘ ܐܢܘܢ ܠܟܠܗܘܢ ܒܦܘܡܐ ܕܣܝܦܐ. ܘܐܠܐ ܐܢ ܕܠ̈ܝܠܐ ܠܐ ܦܫ ܡܢܗܘܢ ܒܝܕ ܕܪܟܢ ܝܘܡܐ
                    ܠܛܒܥ. ܘܐܦ ܗܠܝܢ ܟܕ ܡܡܚܝܢ ܒܣ̈ܝܦܐ ܘܡܚܐ ܘܒܩܫ̈ܬܐ. ܘܗܟܢܐ ܥܪܩ ܘܐܬܘ ܠܠܝܐ ܗܿܘ ܟܠܗ. ܟܕ
                    ܠܡܚܣܢ ܢܦܼܩ ܡܢܗܘܢ ܐܝܟ ܚ̈ܡܫܐ ܐܠܦ̈ܝܢ ܡܢ ܚ̈ܡܫܝܢ ܐܠܦ̈ܝܢ ܕܥܠܘ. ܘܐܦ ܗܢܼܘܢ ܪ̈ܝܫܢܝܗܘܢ
                    ܥܡܗܘܢ ܢܦܠ ܒܚܪܒܐ. ܐܝܟܢܐ ܕܠܐ ܡܡܬܘܡ ܣܼܠܩ ܪܘܓܙܐ ܒܛܝ̈ܝܐ ܐܝܟ ܗܢܐ.܀ ܒܗܢܐ ܕܝܢ ܙܒܢܐ ܐܬܚܙܝ
                    ܡܛܥܝܢܐ ܚܕ ܒܐܪܥܐ ܕܡܥܪܒܐ. ܘܠܣܓܝ̈ܐܐ ܡܢ ܝܗܘ̈ܕܝܐ ܐܛܥܝ ܐܦ ܐܘܒܕ.. ܣܛܢܐ ܗܿܘ ܕܡܢ ܫܘܪܝܐ
                    ܡܘܒܕܢܐ ܘܡܐܒܫܢܐ ܐܝܬܘܗܝ ܠܘܩܒܠ ܟܠܗܘܢ ܝ̈ܠܕܘܗܝ ܕܐܕܡ: ܐܝܟܢܐ ܕܠܘ ܒܠܚܘܕ ܠܘܩܒܠ ܚܕ ܥܡܐ ܐܘ
                    ܚܕ ܠܫܢܐ ܠܚܝܡܐ ܗܪܬܗ܇ ܘܠܘܩܒܠ ܚܕ ܠܐܼ. ܐܠܐ ܠܘܩܒܠ ܟܠܗܘܢ <pb n="173"/> ܫܘܝܐܝܬ. ܕܟܠ ܚܕ
                    ܚܕ ܡܢ ܥܡ̈ܡܐ ܐܘ ܡܢ ܠܫܢ̈ܐܼ. ܒܗܿܘ ܡܕܡ ܕܗܼܘ ܕܝܕܥ ܕܐܝܬ ܠܗ ܪܚܡܬܐܼ݂ ܒܗ ܗܿܘܐ ܠܗ ܛܘܥܝܝ.
                    ܡܢ ܣܘܥܪ̈ܢܘܗܝ ܢܣܝܒ ܫܡܗ ܕܣܛܢܐ ܕܡܬܦܫܩ ܣܛܢܐܼ ܣܩܘܒܠܝܐ. ܗܢܐ ܠܐ ܐܡܢ ܐܘ ܫܼܠܐ ܡܢ ܕܕܠܿܚ ܐܘ
                    ܡܿܛܥܐ ܠܟܠܗܘܢ ܥܡ̈ܡܐ ܒܟܠܗܘܢ ܕܪ̈ܐ. ܟܕ ܠܐ ܡܬܩܛܥܐ ܠܗ ܐܘ ܫܠܿܐ ܡܢ ܒܝܗܫܬܗ ܩܕܡ̈ܝܬܐ: ܗܠܝܢ
                    ܕܠܘܬ ܪܝܫ ܛܘܗܡܢ ܐܣܛܢܥ ܠܡܐܒܫܘ.܀ ܒܗܢܐ ܕܝܢ ܙܒܢܐ ܐܕܝܠ ܡܢ ܐܪܥܐ ܕܓܙܝܪܬܐܼ. ܓܒܪܐ ܚܕ ܡܢ
                    ܐܪܥܐ ܕܡܪܕܐܿ ܡܢ ܩܪܝܬܐ ܕܫܡܗܿ ܦܠܢܝܬ. ܘܐܥܒܪܗ ܠܐܪܥܐ ܕܡܥܪܒܐ ܠܒܝܬ ܫܡܪ̈ܝܐ. ܘܗܘܼܬ ܠܗ
                    ܡܥܠܢܘܬܐ ܠܒܝܬ ܝܗܘܕܝܐ ܚܕ ܪܒܐ. ܘܟܕ ܥܐܠ ܚܒܠܗܿ ܠܒܪܬܗ ܘܕܝܗܘܕܝܐ ܗܿܘ. ܘܟܕ ܐܪܓܫ ܗܢܘܢ
                    ܝܗܘܕ̈ܝܐ ܒܗܕܐܼ. ܡܚܘܗܝ ܠܡܘܬܐ. ܟܕ ܫܢ̈ܕܐ ܣܓܝ̈ܐܐ ܐܥܒܪ ܥܠܘܗܝ: ܡܛܠ ܕܟܪܣܛܝܢܐ ܐܝܬܘܗܝ ܗܘܐ.
                    ܟܕ ܕܝܢ ܗܘܼܬ ܠܗ ܥܠܬܐ ܘܦܠܛ ܡܢ ܐܝܕܝ̈ܗܘܢܼ. ܣܡ ܠܒܗ ܥܠܝܗܘܢ ܠܟܠܗܝܢ ܒܝ̈ܫܬܐ. ܘܢܚܬ ܘܐܙܠ
                    ܠܐܪܥܐ ܕܒܝܬ ܐܪ̈ܡܝܐܿ. ܐܝܕܐ ܕܒܟܠܗܝܢ ܒܝ̈ܫܬܐ ܕܚܪܫܘܬܐ ܡܢܡܪܐ. ܘܝܗܼܒ ܢܦܫܗ ܠܚܪܫܘܬܐ
                    ܘܠܟܠܗܝܢ ܨܢ̈ܥܬܗ ܕܐܟܠܩܪܣܐ. ܘܐܬܢܦܩ ܒܟܠܗܝܢ ܒܝ̈ܫܬܐ ܘܐܬܓܡܪ ܒܗܝܢ. ܘܗܟܢܐ ܢܦܼܩ ܘܣܠܼܩ ܠܗܿ
                    ܠܐܪܥܐ ܗܿܝ. ܟܕ ܐܡܿܪ ܩܕܡܝܗܘܢܼ ܕܐܢܐ ܐܝܬܝ ܡܘܫܐܼ ܗܿܘ ܕܡܢ ܩܕܝܡ ܐܦܼܩ ܠܐܝܣܪܐܝܠ ܡܢ
                    ܡܨܪܝܢܿ. ܘܗܼܘܐ ܥܡܗܘܢ ܒܝܡܐ ܘܒܕܒܪܐ ܘܠܡܦܩܘ ܐܢܘܢ ܠܡܕܒܪܐܼ. ܘܗܝܕܝܢ ܐܥܠܘ ܐܢܘܢ ܡܢܕܪܝܫ
                    ܠܡܘܪܬܘ ܐܢܘܢ ܐܪܥܐ ܗܕܐ ܕܡܘܠܟܢܐ. ܐܝܟܢܐ ܕܐܦ ܩܕܡ ܝܪܬܘܗܿ. ܟܕ ܐܦ ܐܘ[]ܢܘܢ ܡܪܝܐ ܠܟܠܗܘܢ
                    ܥܡܡ̈ܐ ܗܠܝܢ ܕܒܗܿ ܡܢ ܩܕܡ ܐܒܗܝ̈ܟܘܢܼ. ܗܢܐ ܗܫܐ ܡܘܒܕ ܠܟܠܗܘܢ ܩܕܡܝܟܘܢ. ܘܬܥܠܘܢ ܘܬܪܬܘܢܝܗܿ
                    ܐܝܟ ܕܡܢ ܩܕܝܡ. <pb n="174"/> ܘܢܬܟܢܫܘܢ ܟܠܗܘܢ ܡܒܕܪ̈ܐ ܕܐܝܣܪܐܝܠ: ܐܝܟ ܕܟܬܝܒܼ ܕܠܡܒܕܪ̈ܐ
                    ܕܐܝܣܪܐܝܠ ܡܟܢܫ. ܘܟܕ ܒܝܕ ܗܠܝܢ ܒܢ̈ܬ ܩܠܐܼ ܡܫܡܥ ܗܘܐ ܠܗܘܢ ܟܠܝܘܡ: ܘܒܚܪ̈ܫܘܗܝ ܬܘܒ ܒܟܠܙܒܢ
                    ܠܗܘܢ ܡܬܡܗ ܗܘܐܼ. ܛܥܘ ܒܬܪܗ ܟܠܗܘܢ. ܘܟܕ ܒܙܒܢ ܒܛܘܪ̈ܐ ܡܟܪܟ ܗܘܼܐ ܠܗܘܢ. ܘܐܦ ܡܢ ܫܢ̈ܬܐ
                    ܠܗܘܢ ܡܦܪܚ ܗܘܐܼ ܘܩܛܠ. ܘܒܙܒܢ ܬܘܒ ܒܡܥܪ̈ܐ ܘܒܦܥܪ̈ܐ ܕܐܪܥܐ ܚܿܒܫ ܠܗܘܢ ܘܡܘܒܕ. ܘܕ ܒܝ̈ܫܬܐ
                    ܪܘܪ̈ܒܬܐ ܐܣܒܠ ܐܢܘܢܼ. ܘܥܡܐ ܣܓܝܐܐ ܩܛܠ ܘܐܘܒܕ ܡܢܗܘܢ: ܘܐܦ ܕܗܒܐ ܕܠܐ ܣܟܐ ܫܩܠ ܡܢܗܘܢ. ܒܝܕ
                    ܚܪ̈ܫܘܗܝ ܘܒܝܕ ܛܥܝܘܬܗ: ܟܕ ܟܠ ܡܣܒܪ ܠܗܘܢ ܕܡܫܢܐ ܠܗܘܢ ܠܡܕܒܪܐ. ܘܟܕ ܣܒܼܥ ܡܢ ܒܝܗܫܬܐ ܕܟܘܠ
                    ܝܘܡܐ ܠܗܘܢ ܡܣܒܠ ܗܘܐ: ܒܝܕ ܚܪ̈ܫܘܗܝܼ. ܐܛܥܝ ܒܗܘܢ ܘܫܩܠ ܟܠܗ ܕܗܒܐ ܘܩܢܝܢܐ ܘܥܒܕ̈ܐ ܗܠܝܢ
                    ܕܩܢܐ ܡܢܗܘܢܼ݂ ܘܥܪܩ ܐܬܼܐ ܠܒܝܬܗ. ܗܢܘܢ ܕܝܢ ܟܕ ܐܥܗܕ ܢܦܫܗܘܢܼ ܘܚܼܙܘ ܠܒܝ̈ܫܬܐ ܐܝܠܝܢ
                    ܕܐܣܬܥܪ ܡܢܗ ܒܗܘܢܼ. ܢܦܩ ܟܠܗܘܢ ܒܬܪܗ ܠܐܪ̈ܒܥ ܦܢ̈ܝܢ. ܟܕ ܡܫܐܠܝܢ ܘܡܥܩܒܝܢ ܥܠܘܗܝ. ܘܟܕ
                    ܐܫـ[ـܟـ]ـܚܘܗܝ ܘܐܦ ܐܘܒܠܘܗܝ ܠܘܬ ܗܝܫܡ ܐܡܝܪܐ ܕܡܗܝ̈ܡܢܐܼ. ܝܗܒܗ ܠܗܘܢ. ܘܟܕ ܒܟܘܠ ܫܢ̈ܕܐ
                    ܘܐܘ̈ܠܨܢܐ ܐܫܬܢܕ ܒܗܼ. ܠܚܪܬܐ ܙܩܦܘܗܝ ܥܠ ܩܝܣܐܼ ܘܡܝܬ. ܘܐܗܦܟ ܠܗ ܡܪܝܐ ܦܘܪܥܢܐ ܐܟܡܐ ܕܙܿܕܩ
                    ܠܗ.</p>
                <p>ܫܢܬ ܐܠܦܐ ܘܐܪܒܥܝܢ ܘܫܒܥܼ. ܡܪܕ ܥܬܝܩ ܘܢܦܩ ܒܚܪܪܝܘܬܐ. ܟܕ ܕܝܢ ܗܢܐ ܥܬܝܩ ܡܪܕ ܘܢܦܩ
                    ܒܚܪܪܝܘܬܐ܇ ܐܝܟ ܡܐ ܕܐܝܬ ܥܝܕܐ ܠܛܝ̈ܝܐ ܕܢܦܩܘܢ. ܟܕ ܡܛܠܩܝܢ ܢܫܝ̈ܗܘܢ ܘܟܠ ܕܩܢܝܢ܇ ܥܒܼܕ ܐܦ
                    ܗܢܐܼ. ܘܢܦܼܩ ܠܬܚܬ ܡܢ ܫܝܓܪ܇ ܗܼܘ ܘܥܣܪ̈ܝܢ ܚܒܪ̈ܘܗܝ. ܘܟܕ ܕܝܢ ܐܪܓܫ ܒܗ ܗܝܫܡܼ. ܫܠܚ ܠܩܠܝܘ
                    ܘܠܙܘܗܝܪ. ܕܗܢܘܢ ܗܘܘ ܪ̈ܝܫܝ ܦܪ̈ܫܐ ܕܒܫܝܓܪ: ܕܢܦܩܘܢ ܥܠܘܗܝ ܠܩܪܒܐ. <pb n="175"/> ܗܠܝܢ
                    ܕܝܢ ܟܕ ܩܒܠ ܦܘܗܕܢܐܼ ܟܢܫ ܠܗܘܢ ܚܝܠܐ ܣܓܝܐܐ ܘܢܦܩ ܒܬܪܗ. ܘܟܕ ܐܕܪܟܘܗܝ ܒܡܕܒܪܐ ܗܿܘ ܕܝܠܗܿ
                    ܕܫܝܓܪܼ. ܒܥܼܐ ܡܢܗܘܢ ܕܢܓܪܘܢ ܥܕ ܗܘܿܐ ܨܦܪܐܼ ܘܢܩܪܒܘܢ ܗܝܕܝܢ ܥܡ ܚ̈ܕܕܐ. ܗܢܼܘܢ ܒܝܕ ܕܗܘܿܝܢ
                    ܗܘܘ ܚܝܠܐ ܣܓܝܐܐ: ܘܗܠܝܢ ܙܥܘܪ̈ܝ ܒܡܢܝܢܐ ܐܝܬܝܗܘܢ ܒܣܪ ܥܠܝܗܘܢ. ܘܬܘܒ ܕܐܬܩܫܝ ܥܠܝܗܘܢ ܨܗܝܐ.
                    ܡܛܠ ܕܚܣܪܝܢ ܗܘܘ ܡܝ̈ܐ ܒܕܒܪܐ ܗܿܘ. ܘܐܦ ܗܼܘ ܝܘܡܐ ܩܪܝܒ ܗܘܐ ܠܡܪܟܢ. ܘܟܕ ܒܟܠܗܝܢ ܫܛܘܗܝ.
                    ܥܬܩ ܕܝܢ ܒܝܕ ܕܒܪܐ ܚܝܠܬܢܐ ܐܝܬܘܗܝ ܗܘܐ: ܘܐܦ ܗܠܝܢ ܕܠܘܝܢ ܗܘܘ ܠܗܼ. ܒܨܢܥܬܐ ܣܥܪܗܿ ܠܗܕܐ
                    ܠܘܬܗܘܢ. ܟܕ ܚܫܟܘ ܘܐܦ ܐܟܠ ܘܐܫܬܝ ܘܕܡܟ ܗܠܝܢ ܕܠܐ ܪܢܝܐ: ܙܿܝܢ ܥܬܝܩ ܘܚܒܪ̈ܘܗܝ ܢܦܫܗܘܢܼ
                    ܘܢܦܼܠ ܒܗܘܢ ܒܡܛܪܬܐ ܩܕܡܝܬܐ ܕܠܠܝܐ. ܘܚܪܒ ܐܢܘܢ ܠܟܠܗܘܢ. ܟܕ ܣܡ ܡܪܝܐ ܚܪܒܗ ܕܓܒܪܐ ܒܚܒܪܗ.
                    ܟܕ ܘܐܝܟ ܦܣܘ̈ܠܐ ܘܐܝܟ ܕܒܪ̈ܝ ܦܕܢܐ ܒܚܩܠܐ ܥܒܪܝܢ ܗܘܘ ܒܗܘܢ ܗܠܝܢ ܕܒܝܬ ܥܬܝܩ. ܘܐܠܐ ܐܢ
                    ܕ̈ܠܝܠܐ ܡܢܗܘܢ ܕܪܟܒ ܥܠ ܪ̈ܟܫܐ ܩ̈ܠܝܠܐ ܘܥܪܩܘ܆ ܠܐ ܦܫ ܡܢܗܘܢ ܐܢܫ ܕܠܐ ܚܪܒܘܗܝ ܒܦܘܡܐ ܕܣܝܦܐ.
                    ܘܐܦ ܗܠܝܢ ܪ̈ܝܫܝ ܚܝ̈ܠܘܬܐ ܩܘܠܝܘ ܘܙܘܗܝܪ ܢܦܼܠ ܥܡ ܩ̈ܛܝܠܐ ܗܠܝܢ ܒܚܪܐ. </p>
                <p>ܫܢܬ ܐܠܦܐ ܘܚܡܫ̈ܝܢ ܘܬܪ̈ܬܝܢ܆ ܡܝܬ ܠܐܘܢ ܡܠܟܐ ܕܪ̈ܗܘܡܝܐ: ܕܐܡܠܟ ܫܢ̈ܝܐ ܥܣܪ̈ܝܢ ܘܚ̈ܡܫ. ܘܐܡܠܟ
                    ܒܬܪܗ ܩܘܣܛܢܛܝܢܘܣ ܒܪܗܼ. ܫܢ̈ܝܐ ܬܠܬܝܢ ܘܚ̈ܡܫ.܀ ܒܗܢܐ ܕܝܢ ܙܒܢ ܐܗܘܼܐ ܓܝܫܪܐ ܗܿܘ ܕܠܘܩܒܠ
                    ܩܠܢܝܩܘܣܼܿ. ܕܐܝܬ ܥܠ ܦܪܬܼ ܡܢ ܗܝܫܡ ܡܠܟܐ. </p>
                <p>ܫܢܬ ܐܦܠܐ ܘܚܡܫ̈ܝܢ ܘܬܠ̈ܬܼ. ܗܘܼܐ ܪܥܠܐ ܪܒܐ ܘܬܩܝܦܐ ܒܝܘܡ ܚܕܒܫܒܐ. ܘܗܟܢܐ ܢܗܼܡ ܟܠܗ ܠܠܝܐ
                    ܕܝܠܗ ܕܚܕܒܫܒܐܼ. ܒܕܡܘܬܐ ܕܩܠܐ ܬܩܝܦܐ ܕܬܘܪܐ <pb n="176"/> ܟܕ ܓܥܿܐܼ ܡܫܬܡܥ ܗܘܐ ܩܠܐ ܗܿܘ.
                    ܘܟܕ ܥܕܢܐ ܗܘܼܐ ܕܩܘܪܒܐ: ܘܥܡܐ ܟܠܗ ܥܼܠ ܠܥܕܬܐܼ. ܢܦܠܬ ܥܕܬܐ ܕܡܪܩ. ܘܟܒܫܬ ܠܥܡܐ ܟܠܗ
                    ܕܒܓܘܗܿ: ܡܢ ܩܫܝܘܬܗ ܘܥܙܝܙܘܬܗ ܕܙܘܥ ܕܗܘܼܐ ܡܢ ܫܠܝ. ܘܠܐ ܦܠܛ ܐܢܫ ܡܢܗܿ ܒܚܝ̈ܐ: ܐܠܐ ܟܗܢܐ
                    ܗܿܘ ܕܡܩܪܒ ܗܘܐ ܒܗܿ ܩܘܪܒܢܐ ܒܥܕܢܐ ܗܿܘ. ܘܐܦ ܬܠܐ ܗܿܘ ܕܥܠܘܗܝ ܒܢܝܐ ܥܕܬܐ ܕܝܠܗܿ ܕܡܪܩܼ
                    ܗܘܼܐ ܟܕ ܓܥܿܐ ܐܦ ܢܗܿܡ ܐܝܟ ܬܠ̈ܬܝܢ ܝܘ̈ܡܝܢ. </p>
                <p>ܫܢܬ ܐܠܦܐ ܘܚܡܫܝ̈ܢ ܘܐܪ̈ܒܥܼ. ܐܬܥܩܪ ܓܝܫܪܐ ܪܒܐ ܕܥܠ ܕܩܠܬ ܕܨܝܕ ܐܡܕ. ܡܛܠ ܓܝܪ ܣܬܘܐ ܩܫܝܐ
                    ܕܗܘܼܐ: ܘܒܝܕ ܬܠܓܐ ܬܩܝܦܐ ܕܢܼܚܬ ܡܢ ܫܡܝܐ ܘܟܫܐ ܥܠ ܐܪܥܐ ܕܠܐ ܒܙܥܘܪ܇ ܝܘ̈ܡܬܐ ܣܓܝ̈ܐܐ ܥܕܡܐ
                    ܕܩܪܝܒ ܗܘܼܐ ܟܠ ܒܣܪ ܠܡܐܒܕ. ܝܬܝܪܐ ܚܝܘ̈ܬܐ ܘܦܪ̈ܚܬܐ ܟܠܗܝܢ ܐܒܕܘ ܒܗܼ. ܘܡܢ ܒܬܪܟܝܢ ܗܘܼܐ
                    ܬܘܒ ܐܐܪ ܩܫܝܐ ܘܥܙܝܙܐ ܘܪ̈ܗܘܚܐ ܘܡܛܪܐ ܝܘ̈ܡܬܐ. ܘܦܫܪ ܬܠܓܐ܇ ܘܐܪܘܬ ܐܪܥܐ ܡܢ ܡܝ̈ܐ ܣܓܝ̈ܐܐ
                    ܕܢܚܼܬ ܥܠܝܗܿ. ܘܡܢ ܬܠܓܐ ܬܘܒ. ܘܗܼܘܘ ܫܓܡ̈ܐ ܣܓܝ̈ܐܐ ܒܟܠܗܘܢ ܢܗܪ̈ܘܬܐܼ. ܝܬܝܪܐܝܬ ܒܕܩܠܬ.
                    ܘܗܘܐܼ ܒܗܿ ܡܠܝܐ ܪܒܐ ܘܫ̈ܦܥܐ ܬܩ̈ܝܦܐ. ܘܐܘܒܕ ܒܢܝ̈ܢܫܐ ܣ̈ܓܝܐܐ. ܘܐܦ ܚܒܠ ܕܘܟܝ̈ܬܐ ܕܠܐ
                    ܡܢܝܢ. ܐܬܼܐ ܒܗ ܐܦ ܩܝܣܐ ܪܒܐܼ. ܘܗܟܢܐ ܬܩܝܦ ܗܘܐ ܘܩܫܝܐܼ. ܐܝܢܐ ܕܐܦ ܓܝܫܪܐ ܪܒܐ ܕܥܠ ܓܒ
                    ܐܡܕ܇ ܩܬܘ ܒܗ ܩܝܣ̈ܐ ܪܘܪ̈ܒܐ ܕܓܘܙܐ܇ ܘܟܫܘܗܝ ܚܕ ܥܠ ܚܕ ܥܕܡܐ ܠܚ̈ܡܫܐ ܘܠܫ̈ܬܐ ܡܝ̈ܠܐ ܠܥܠ
                    ܡܢܗ. ܘܗܟܢܐ ܡܢ ܥܙܝܙܘܬܗ ܘܩܫܝܘܬܗ ܕܩܝܣܐܼ ܘܚܝܠܐ ܕܡܡܘܠܐ ܗܿܘܼ. ܐܫܬܪܝ ܓܝܫܪܐ ܗܿܘ ܘܐܣܬܚܦ
                    ܩܕܡ ܡܝ̈ܐ. ܘܡܢ ܗܝܕܝܢ ܠܐ ܬܘܒ ܐܬܒܢܝ. ܡܛܠ ܕܟܼܢܫ ܗܝܫܡ ܩܠܓܪ̈ܐ ܘܐܘ̈ܡܢܐ ܘܟܠܗܿ ܥܒܝܕܬܐ
                    ܠܒܢܝܢܗ. ܘܟܕ ܡܣܪܗܒ ܕܢܒܢܝܘܗܝ ܐܕܪܟ ܩܨܗ ܘܦܫ.܀ ܒܗܢܐ ܕܝܢ ܙܒܢܐ <pb n="177"/> ܐܫܬܒܝܬ ܐܦ
                    ܐܘܪܗܝ. ܢܗܪܐ ܕܝܢ ܐܝܢܐ ܕܡܬܩܪܐ ܕܝܨܢ. ܗܿܘ ܕܥܿܒܪ ܒܗܿ ܒܡܕܝܢܬܐ ܐܘܪܗܝ܆ ܗܘܼܐ ܒܗ ܫܓܡܐ ܪܒܐ
                    ܘܬܩܝܦܐܼ. ܘܥܠܘܢ ܡܝ̈ܐ ܪܘܪ̈ܒܐ ܘܐܣܬܟܪ ܡܿܦܩܢܐ ܕܡ̈ܝܐ ܕܐܝܬ ܒܫܘܪܐ ܒܓܒܐ ܡܕܢܚܝܐ. ܘܚܒܘܗܝ
                    ܡܝ̈ܐ ܘܗܦܟ ܠܒܣܬܪܗܘܢܼ ܘܣܠܩ ܘܫܦܥ ܒܒܫܘ̈ܩܐ ܕܝܠܗܿ ܕܡܕܝܢܬܐ. ܘܚܒܠ ܟܠܗ ܥܒܕܐ ܕܚܢܘ̈ܝܐ. ܘܐܦ
                    ܒ̈ܬܐ ܣ̈ܓܝܐܐ ܢܦܠ ܒܗ. ܘܡܛܠ ܕܒܐܝܡܡܐ ܗܼܘܐܼ ܒܢܝ̈ܢܫܐ ܠܐ ܐܬܚܒܠ ܒܗ ܒܗܿܝ ܕܥܪܩ ܘܫܒܩ
                    ܒ̈ܬܝܗܘܢ. ܘܐܦ ܬܪܥ ܡܦܩܢܐ ܕܝܠܗܘܢ ܕܡ̈ܝܐܼ. ܚܘܒ̈ܠܐ ܪܘܪ̈ܒܐ ܥܼܒܕ ܒܟܘܠܗܿ ܦܩܥܬܐ ܕܐܘܪܗܝ
                    ܘܕܚܪܢ.</p>
                <p>ܫܢܬ ܐܠܠܦܐ ܘܚ̈ܡܫܝܢ ܘܚܡ̈ܫܼ. ܡܝܬ ܗܝܫܡ ܡܠܟܐ ܕܛܝ̈ܝܐ.. ܘܐܡܠܟ ܘܠܝܕ ܒܬܪܗܼ ܝܪ̈ܚܐ ܬܡ̈ܢܝܐ.܀
                    ܥܠ ܗܢܐ ܩܡ ܛܪ̈ܘܢܐ ܝܙܝܕ ܘܥܒܣ ܘܐܒܪܗܝܡ ܐܚ̈ܐܼ ܥܡ ܥܒܕܠܥܙܝܙ ܐܚܘܗܘܢ ܒܢ̈ܝ ܚܫܫܼ. ܥܠ ܓܢܒ
                    ܩܘܪܝ ܡܕܝܢܬܐܼ ܘܩܛܠܘܗܝ ܒܚܪܒܐ. ܘܐܡܠܟ ܝܙܝܕ ܒܬܪܗܼ ܝܪ̈ܚܐ ܫ̈ܬܐ. ܐܠܐ ܠܐ ܫܠܡܬ ܠܗ ܐܪܥܐ.
                    ܐܦܠܐ ܣܡ ܥܡ̈ܠܐ ܒܓܙܝܪܬܐ.܀ ܘܡܝܬ ܝܙܝܕ. ܘܠܒܟ ܕܘܟܬܗ ܐܒܪܗܝܡ ܐܚܘܗܝ.܀ ܘܒܗܿ ܒܫܢܬܐ ܩܛܪ ܦܬܢܐ
                    ܒܟܠܗܿ ܐܪܥܐ. ܘܡܛܠ ܛܪܢܘܬܐ ܐܝܕܐ ܕܥܒܼܕ ܥܒܣ ܘܐܚ̈ܘܗܝ ܥܠ ܘܠܝܕ. ܘܩܛܠܘܗܝ ܒܚܪܒܐ: ܘܐܡܠܟ ܟܕ
                    ܠܐ ܙܕܩܐ ܠܗܘܢ ܡܠܟܘܬܐܼ. ܠܐ ܫܠܡ ܠܗܘܢ ܛܝ̈ܝܐ. ܘܝܬܝܪܐܝܬ ܓܙܝܪ̈ܝܐ. ܐܠܐ ܟܠܢܫ ܐܚܕ ܕܘܟܬܗ
                    ܘܐܙܕܗܪ ܒܢܦܫܗ. ܘܩܛܪ ܦܬܢܐ ܘܫܒܝܐ ܒܟܠܗܿ ܐܪܥܐ. ܟܕ ܠܝܬ ܗܘܐ ܕܡܫܒܚ ܠܡܦܼܩ ܡܢ ܕܘܟܬܗ. </p>
                <p>ܥܠ ܨܗܘܝܐ ܘܟܦܢܐ ܪܒܐ ܬܘܒ ܕܐܬܚܙܝ ܒܟܠܗܿ ܐܪܥܐܼ ܒܗ ܒܙܒܢܐ ܗܢܐ. ܒܗܢܐ ܕܝܢ ܙܒܢܐ ܫܕܪ ܡܪܝܐ
                    ܥܠܝܢ ܟܠܗܝܢ ܡܚ̈ܘܬܐ ܒܝ̈ܫܬܐ ܘܡܪܝܪ̈ܬܐ ܕܐܝܬܝܗܝܢ ܗܠܝܢ܆ ܚܪܒܐ ܘܫܒܝܐ ܘܟܦܢܐ ܘܡܘܬܢܐ. ܡܛܠ
                    ܚܛܗ̈ܝܢ ܘܒܝܫ̈ܬܐ ܕܥܒܼܕ ܐܝܕ̈ܝܢ. ܐܢ ܢܩܘܡ ܠܡ ܡܘܫܐ <pb n="178"/> ܘܫܡܘܐܝܠ ܩܕܡܝܼ ܠܐ ܨܒܝܐ
                    ܢܦܫܝ ܠܡ ܒܥܡܐ ܗܢܐ. ܐܦܩ ܐܢܘܢ ܡܢ ܩܕܡܝܼ ܘܢܦܩܘܢ. ܘܐܢ ܢܐܡܪܘܢ ܠܟ ܠܐܝܟܐ ܢܦܘܩܼ. ܗܟܢܐܐܡܿܪ
                    ܡܪܝܐ: ܕܠܡܘܬܐ ܠܡܘܬܐ܇ ܘܕܠܚܪܒܐ ܠܚܪܒܐ. ܘܕܠܟܦܢܐ ܠܟܦܢܐ ܘܕܠܫܒܝܐ ܠܫܒܝܐ. ܘܐܦܩܘܕ ܥܠܝܗܘܢ
                    ܐܪ̈ܒܥ ܡ̈ܚܘܢ ܐܡܿܪ ܡܪܝܐ: ܚܪܒܐ ܠܡܩܛܠ. ܘܟ̈ܠܒܐ ܠܡܓܪ. ܘܦܪܚܬܐ ܕܫܡܝܐ ܘܚܝܘܬܐ ܕܐܪܥܐ ܠܡܐܟܠ
                    ܘܡܚܒܠܘ. ܘܐܬܠ ܐܢܘܢ ܠܙܘܥܬܐ. ܗܠܝܢ ܗܿܘ ܥܬܝܪ ܒܓܠܝܢܐ ܐܪܡܝܐ ܫܒܼܩ ܠܢ. ܘܬܘܒ ܗܼܘ ܟܕ ܗܼܘ
                    ܐܡܿܪ: ܨܘܚܝܬܗܿ ܕܐܘܪܫܠܡ ܣܠܩܬ ܠܡ ܩܕܡܝ. ܪܘܪ̈ܒܢܝܗܘܢ ܫܕܪ ܒܨܝܪ̈ܝܗܘܢ ܠܡܝ̈ܐ. ܐܬܘ ܠܓܘ̈ܒܐ
                    ܘܠܐ ܐܫܟܚܘ ܡܝ̈ܐ. ܗܦܟ ܡܐܢ̈ܝܗܘܢ ܣܪܝܩܐܝܬ. ܒܗܬܘ ܘܐܬܬܟܣܘ ܘܚܦܝܘ ܪ̈ܝܫܝܗܘܢ. ܡܛܠ ܥܒܕ̈ܝܗܿ
                    ܕܐܪܥܐ ܠܐ ܗܼܘܐ ܡܛܪܐ. ܒܗܬܘ ܐܟܪ̈ܐ ܘܚܦܝܘ ܪ̈ܝܫܗܘܢ. ܘܐܦ ܐܝ̈ܠܬܐ ܒܕܒܪܐ ܝܠܼܕܘ ܘܫܒܩ
                    ܒܢܝ̈ܗܝܢ. ܡܛܠ ܕܠܐ ܗܘܐ ܬܕܐܐ. ܘܥܪ̈ܕܐ ܩܡ ܥܠ ܫ̈ܒܝܠܐ. ܣܩܘ ܪܘܚܐ ܐܝܟ ܝܪܘܪ̈ܐ. ܚܫܟ̈ܝ
                    ܥܝܢܝ̈ܗܘܢܼ. ܡܛܠ ܕܠܝܬ ܥܣܒܐ. ܫܪܝܪܐܝܬ ܟܠܗܝܢ ܐܝܠܝܢ ܕܡܠܠܘ ܢܒܝܐ ܐܬ̈ܝ ܠܫܘܠܡܐ ܒܙܒܢܐ ܗܢܐ.
                    ܗܐ ܚܪܒܐ ܕܚܝ̈ܠܘܬܐ ܕܛܝܝ̈ܐ ܕܥܒܪ ܒܚ̈ܕܕܐ: ܕܐܪܘܝܘ ܠܐܪܥܐ ܡܢ ܕܡܗܘܢ. ܘܦܪ̈ܚܬܐ ܘܚܝ̈ܘܬܐ ܐܦ
                    ܟܠ̈ܒܐ ܣܒܼܥ ܡܢ ܒܣܪܗܘܢ. ܘܐܦ ܫܒܘ ܒܢܝ̈ܢܫܐ ܠܚ̈ܕܕܐ. ܘܥܠ ܥܠܝܗܘܢ ܬܘܒ ܡܘܬܢܐ. ܐܝܟܐܢ ܕܐܢ
                    ܢܦܘܩ ܐܢܫ ܠܕܒܪܐ ܬܟܠܝܘܗܝ ܚܪܒܐ: ܘܕܒܝܬܐ ܗܼܘ ܢܬܬܚܕ ܒܡܘܬܢܐ ܘܒܟܦܢܐ . ܘܡܢ ܟܘܠ ܓܒܝ̈ܢ
                    ܐܘ̈ܠܨܢܐ ܘܡܪܪܐ ܡܫܬܡܥ ܗܼܘܐ. ܠܘܩܕܡ ܡܛܪܐ ܐܝܢܐ ܕܐܝܟ ܥܝܕܐ ܒܣܬܘܐ ܥܠ ܐܪܥܐ ܢܚܿܬ ܗܘܐܼ
                    ܐܬܟܠܝ ܘܠܐ ܢܚܼܬ. ܘܙܪܥܐ ܟܠܗ ܐܝܒܫ. ܟܕ ܐܦܠܐ ܡܥܐ ܐܝܥܐ ܣܟܗ. ܘܗܼܘܐ ܟܦܢܐ ܪܒܐ ܒܟܠܗܿ ܐܪܥܐ.
                    ܥܕܡܐ ܕܩܡ ܚ̈ܛܐܿ. ܬܡܢ̈ܝ ܩܦ̈ܝܙܐ ܒܕܝܢܪܐ <pb n="179"/> ܘܐܦ ܫܒ̈ܥܐܼ ܘܠܝܬ. ܘܫܕܪܘܢ ܐܢ̈ܫܐ
                    ܐܚܝ̈ܕܝ ܫܘܠܛܢܐܼ. ܘܟܠ ܐܝܟܐ ܕܐܫܟܚ ܚ̈ܛܐ ܐܢ ܒܒ̈ܬܐ ܘܐܢ ܒܐܪܥܐܼ. ܐܚܕܘ ܐܢܘܢ ܘܛܒܥ ܐܢܝ̈ܢ.
                    ܘܐܬܠܨܘ ܒܢܝ̈ܢܫܐ ܡܢ ܥܠܬ ܟܦܢܐ ܥܕܡܐ ܠܡܘܬܐܿ. ܝܬܝܪܐܝܬ ܡܪ̈ܝ ܥܒܘܪܐ: ܒܗܿܝ ܕܠܐ ܟܒܝܫܝܢ ܗܘܘ
                    ܒܐܘܠܨܢܐ ܕܟܦܢܐ. ܘܐܚܕ ܫܘܠܛܢܐ ܠܚܛܝ̈ܗܘܢ܇ ܘܣܦ ܗܢܼܘܢ ܡܢ ܟܦܢܐ. ܘܡܟܝܠ ܫܘܝܘܬܐ ܕܟܦܢܐ ܐܚܕܬ
                    ܠܡܣܟ̈ܢܐ ܘܠܥܬܝܪ̈ܐ. ܘܐܦ ܗܼܝ ܫܘܝܘܬܐ ܕܝܠܗ ܕܟܦܢܐ ܒܟܠܗܝܢ ܐܪ̈ܥܬܐ ܗܘܼܬ. ܐܝܟܐ ܕܠܝܬ ܗܘܐ ܐܦ
                    ܚܕܐ ܕܘܟܬܐ ܕܣܡܝܟܐ ܗܘܼܬ ܝܬܝܪ ܡܢ ܚܒܪܬܗܿ. ܐܠܐ ܒܟܠܕܘܟ ܐܘܠܨܢܐ. ܐܦ ܚܝ̈ܘܬܐ ܕܕܒܪܐ ܘܕܫܢܐ
                    ܐܟ̈ܠܝ ܥܣܒܐܼ. ܐܒܕ ܡܢ ܒܠܝ ܥܣܒܐ. ܘܗܼܘܐ ܐܘܠܨܢܐ ܪܒܐ ܥܠ ܐܢ̈ܫܐ ܘܥ ܟܠܒܣܪ ܡܢ ܥܠܬ ܟܦܢܐ.
                    ܐܝܢܐ ܕܠܐ ܗܘܼܐ ܐܟܘܬܗ ܒܙܒܢܢ ܐܘ ܕܐܒܗ̈ܝܢ. ܘܐܦ ܥܝ̈ܢܬܐ ܘܡܒܘ̈ܥܐ ܓܙܘ. ܘܢܗܪ̈ܘܬܐ ܐܝܒܫܘ. ܟܕ
                    ܡܘܬܗ ܕܗܝܫܡ ܐܬܚܙܝ ܣܓܝ ܐܘ̈ܠܨܢܐ ܥܠ ܐܥܪܐ. ܘܟܠܗܝܢ ܒܝܫ̈ܬܐ ܐܕܪܟ ܠܢ܇ ܒܝܕ ܚܛܗ̈ܝܢ ܣ̈ܓܝܐܐܿ
                    ܝܬܝܪܐܝܬ ܡܘܬܢܐ ܘܟܦܢܐ. </p>
                <p>ܬܘܒ ܥܠ ܡܘܬܢܐ ܪܒܐ ܕܗܘܼܐ ܒܙܒܢܐ ܗܢܐ. ܗܪܟܐ ܛܒ ܚܫܚܘ ܠܢ ܢܒܝܐ ܐܪܡܝܐܿ. ܕܗܼܘ ܝܬܝܪ ܝܿܕܥ
                    ܕܢܐܠܐ ܥܠ ܐܘܠ̈ܨܢܐ ܕܚܕܪܘܢܢ ܡܢ ܟܠ ܓܒܝ̈ܢ. ܡܿܢ ܕܝܢ ܠܡ ܝܗܒ ܪܝܫܝ ܡܗܝܐ ܘܥܝ̈ܢܝ ܡܒ̈ܘܥܐ
                    ܕܕܡܥܬܐܼ. ܒܟܿܝܬ ܕܝܢ ܒܐܝܡܡܐ ܘܒܠܠܝܐ ܥܠ ܬܒܪܗܿ ܕܒܪܬ ܥܡܝ܀ ܘܬܘܒ ܐܡܿܪ: ܥܠ ܛܘܪ̈ܐ ܐܫܩܘܠ
                    ܒܟܬܐ ܘܐܘܠܝܬܐܼ. ܘܥܠ ܕܝܪ̈ܐ ܕܒܡܕܒܪܐ ܐܘܠܝܬܐ: ܕܨ̈ܕܝ ܡܢ ܒܠܝ ܐܢ̈ܫܐ ܕܥܒܿܪ. ܢܚ̈ܬܢ ܠܡ
                    ܥܝ̈ܢܝܢ ܕܡ̈ܥܐ ܘܒܒ̈ܬܢ ܢܪ̈ܕܝܢ ܡ̈ܝܐ܀ ܡܛܠܗܢܐ ܫܡܥܝ̈ܢ ܢܫ̈ܐ ܦܬܓܡܗ ܕܡܪܝܐܼ. ܘܢܩܒ̈ܠܢ
                    ܐܕܢܝ̈ܟܝܢ ܡܠܬ ܦܘܡܗ. <pb n="180"/> ܘܐܠܦܝ̈ܢ ܒܢ̈ܬܟܝܢ ܐܘ̈ܠܝܬܐ: ܘܐܢܬܬܐ ܠܚܒܪܬܗܿ ܩܝܢܬܐ.
                    ܡܛܠ ܕܣܠܼܩ ܡܘܬܐ ܒܟܘ̈ܝܢ. ܘܥܠ ܣܒܚܪ̈ܬܢܼ ܠܡܘܒܕܘ ܛܠܝ̈ܐ ܡܢ ܫܘ̈ܩܐ ܘܥܠ̈ܝܡܐ ܡܢ ܦ̈ܠܛܘܬܐ.
                    ܢܦ̈ܠܢ ܠܡ ܫܠ̈ܕܝܗܘܢ ܕܒܢܝ̈ܢܫܐ ܐܝܟ ܙܒܠܐ ܥܠ ܐܦ̈ܝ ܐܪܥܐܼ ܘܐܝܟ ܥܡܝܪܐ ܒܬܪ ܚܨܘܕܐܼ. ܘܠܝܬ
                    ܡܟܢܫܢܐ.܀ ܢܐܬܐ ܗܫܐ ܘܢܐܒܟܐ: ܠܘ ܥܠ ܚܕ ܥܡܐ ܒܠܚܘܕ ܐܘ ܥܠ ܚܕܐ ܡܕܝܢܬܐ ܐܘܪܫܠܡܼ. ܐܠܐ ܥܠ
                    ܟܠܗܘܢ ܥܡܡ̈ܐܼ. ܘܐܦ ܥܠ ܡܕܝ̈ܢܬܐ ܣܓܝ̈ܐܬܐ: ܕܪܘܓܙܐ ܒܕܡܘܬܐ ܕܡܥܨܪ̈ܬܐ ܥܒܕ ܐܢܗܝܢ. ܘܕܫ
                    ܘܥܼܨܪ ܒܓܘܗܝܢ ܠܟܠܗܘܢ ܥܡܘܪ̈ܝܗܝܢ ܐܝܟ ܕܠܥܢ̈ܒܐ ܫܦܝܪ̈ܬܐ܇ ܕܠܐ ܚܘܣܢ.. ܥܠ ܐܪܥܐ ܟܠܗܿ:
                    ܕܢܦܼܩ ܦܘܩܕܢܐܐܝܟ ܚܨܘܕܐ ܥܠ ܩܝ̈ܡܬܐܿ. ܘܓܕܡ ܘܐܪܝܡ ܟܠ ܩܘ̈ܡܢ ܘܟܠ ܡܘ̈ܫܚܢ. ܘܟܠ ܬܓܡ̈ܝܢ
                    ܐܟܚܕ ܕܠܐ ܚܘܫܒ.. ܥܠ ܫܠ̈ܕܐ ܕܣܪܝ ܘܐܬܦܪܬܘ ܒܫ̈ܘܩܐ ܕܥܠܡܐ ܟܠܗ: ܘܐܬܫܕܘ ܪܗܠܗܝܢ ܐܝܟ ܡܝ̈ܐ
                    ܒܫܘܩ̈ܐ܇ ܘܠܝܬ ܕܩܿܒܪ.. ܥܠ ܒ̈ܬܐ ܪܘܪ̈ܒܐ ܘܙܥܘܪ̈ܐ ܦܐܝ̈ܐ ܘܪ̈ܓܝܓܐ܇ ܕܗܘܼܘ ܡܢ ܫܠܝ ܩܒܪ̈ܐ
                    ܠܥܡܘܪ̈ܝܗܘܢ. ܘܢܼܦܠ ܒܗܘܢ ܡܢ ܫܠܝ ܥܒܼܕ̈ܐ ܘܡܪ̈ܝܐ ܐܟܚܕܐ: ܘܠܐ ܐܬܦܠܛ ܐܢܫ ܕܢܦܩ ܫܠܕ̈ܝܗܘܢ
                    ܡܢ ܓܘ ܒ̈ܬܐ ܠܒܪ.. ܥܠ ܐܘܪ̈ܚܬܐ ܕܨܕ̈ܝ.. ܥܠ ܩܘܪ̈ܝܣ ܣܓܝ̈ܐܬܐ ܕܐܘܦܝܘ ܥܡܘܪ̈ܝܗܝܢ ܐܟܚܕܐ..
                    ܥܠ ܣܚܪ̈ܬܐ ܕܢܗ̈ܡܢ ܗ̈ܘܝ ܚܕܐ ܠܘܩܒܠ ܚܕܐ.. ܥܠ ܓܢܘ̈ܢܐ ܡܨܒ̈ܬܐ ܕܟ̈ܠܠܬܐ: ܕܡܢ ܫܠܝ ܡܝ̈ܬܬܐ
                    ܒܗ̈ܝܢ ܐܬܚܙܝܘ.. ܥܠ ܒ̈ܬܘܠܬܐ ܕܡܬܢܛܪ̈ܢ ܗܘ̈ܝܼ ܒܓܘ ܩܝ̈ܛܘܢܐ܇ ܘܡܣܟ̈ܝܢ ܠܚܕܘܬܐ ܕܚ̈ܠܘܠܝܗܝܢ:
                    ܕܡܢ ܫܠܝ ܐܬܬܿܘܒܠ ܠܓܘ ܩܒܪܐ.. ܘܥܠ ܣܓܝ̈ܐܬܐ ܕܐܝܟ ܗܠܝܢ ܕܥܿܒܪ̈ܢ ܠܡܠܬܐ ܘܠܬܫܥܝܬܐ ܕܟܠܗܘܢ
                    ܡܠܝ̈ܠܐ.. ܥܠ ܗܠܝܢ ܡܟܝܠ ܐܝܬ ܗܘܐ ܠܡܒܟܐ ܠܢܒܝܐܼ. ܘܕܢܐܡܪ: ܕܘܝ ܠܝ: ܠܘ ܥܠ ܬܒܪܗܿ ܕܒܪܬ
                    ܥܡܝ. ܐܠܐ ܥܠ ܚܘܒܗܿ ܕܥܡܪܬܐ ܟܠܗܿ: ܘܥܠ <pb n="181"/> ܟܠܗܿ ܬܒܝܠ ܕܒܝܕ ܚܛܗ̈ܝܗܿ ܐܘܒܕܗܿ
                    ܡܘܬܐ ܡܿܢ.. ܘܐܦ ܐܝܬ ܗܘܐ ܠܗ ܠܡܬܚܫܚܘ ܒܡ̈ܠܐ ܕܢܒܝܘܬܐ ܕܟܢ̈ܘܬܗ: ܘܢܐܝܬܐ ܘܢܐܡܪ ܠܘܬ ܫܪܟܐ
                    ܕܐܝܠܝܢ ܕܐܫܬܚܪ. ܕܐܪܩܕ ܘܐܝܠܠܘ ܡܫܡ̈ܫܢܝ ܡܕܒܚܐ܇ ܘܥܘܠ ܒܘܬ ܒܣ̈ܩܐ ܡܫܡܫ̈ܢܘܗܝ ܕܐܠܗܝ: ܠܘ
                    ܕܓܡܪ ܣܡܝܕܐ ܡܢ ܒܝܬܗ ܕܡܪܝܐܼ. ܐܠܐ ܥܠ ܒܢܝ̈ܢܫܐ ܕܐܘܦܝ ܡܢ ܥܠܡܐ.. ܥܡ ܗܝܿ ܕܬܬܒ ܒܐܒܠܐ ܐܪܥܐ
                    ܘܢܐܠܘܢ ܟܠܗܘܢ ܥܡܘܪ̈ܝܗܿ. ܘܩܪܘ ܠܐܠ̈ܝܬܐ ܘܢ̈ܐܬܝܢ ܘܡܪ̈ܩܕܬܐ. ܕܐܒܐ ܐܟܚܕܐ ܢܥܒ̈ܕܢ: ܠܘ ܥܠ
                    ܚܕ ܝܚܝܕܐ ܐܘ ܥܠ ܚܕܐ ܫܠܡܕܐܼ. ܐܠܐ ܥܠ ܥܡ̈ܡܐ ܘܥܠ ܡܠܟܘ̈ܬܐ.. ܡܡܛܘ ܬܡܘܛ ܐܪܥܐ. ܘܡܬܕܠ ܬܘܕܠ
                    ܐܪܥܐ. ܘܡܙܥ ܬܙܘܥ ܐܪܥܐ. ܘܡܬܚܒܠܘ ܬܬܚܒܠ ܐܪܥܐ. ܐܦ ܡܬܒܙܙܘ ܬܒܙܙ ܐܪܥܐ. ܘܬܢܘܕ ܐܝܟ ܥܪܕܠܐ.
                    ܘܢܼܥܫܢ ܥܘܠܗܿ ܥܠܝܗܿ. ܘܬܬܘܒ ܘܬܗܘܐ ܠܝܩܕܢܐ ܐܝܟ ܒܛܡܬܐ ܕܢܬܪ ܛܪ̈ܦܝܗܿ. ܘܐܝܟ ܒܠܘܛܐ ܕܢܼܦܠ
                    ܡܢ ܩܥܪܬܗ. ܗܠܝܢ ܟܠܗܝܢ ܒܗܢܐ ܙܒܢܐ ܫܩܼܠ ܫܘܠܡܐ.. ܙܘ̈ܥܐ ܪܘܪ̈ܒܐ ܘܢܘܕ̈ܐ ܬܩܝ̈ܦܐ܇ ܥܡ
                    ܚܝ̈ܠܘܬܐ ܘܩܪ̈ܒܐ ܘܗܪ̈ܬܐ ܕܛܝ̈ܝܐ ܒܚ̈ܕܕܐ܇ ܕܥܠ ܐܦ̈ܝ ܪܝܫܢܘܬܐ. ܘܐܦ ܟܦܢܐ ܕܐܿܠܨ ܗܘܐ
                    ܠܒܢܝ̈ܢܫܐܼ. ܐܝܟܐܢ ܕܢܕܘܠ ܥܡܐ ܟܠܗ ܬܝܡܢܝܐ ܘܡܕܢܚܝܐ ܡܢ ܐܪܥܗܼ. ܘܢܣܡܟ ܥܠ ܐܪܥܐ ܗܕܐ
                    ܓܪܒܝܝܬܐ ܘܡܥܪܒܝܬܐ.. ܘܐܦ ܦܬܢܐ ܥܡ ܟܠܗܝܢ ܒܝ̈ܫܬܐ܀ ܘܐܫܕܪ ܐܡܿܪ ܢܒܝܐ ܒܬܪܗܘܢܼ. ܚܪܒܐ
                    ܘܫܒܝܐܼ ܘܟܦܢܐ ܐܦ ܡܘܬܢܐ. ܗܠܝܢ ܟܠܗܝܢ ܗܼܘ̈ܝ ܒܝ̈ܘܡܬܢܼ. ܕܠܐ ܒܘܨܪܐ ܕܡܕܡ. ܗܐ ܚܪܒܐ ܕܛܝ̈ܝܐ
                    ܒܚ̈ܕܕܐ. ܘܗܐ ܫܒܝܐ ܕܠܝܬ ܕܡܫܟܚ ܗܘܐ ܠܡܗܠܟܘ ܘܠܐ ܒܙܒܝܙ ܘܫܩܝܠ ܥܿܒܕܗ. ܘܗܐ ܟܦܢܐ ܕܐܿܠܨ ܡܿܢ
                    ܠܓܘ ܘܡܢ ܠܒܪ. ܐܢ ܢܥܘܠ ܐܢܫ ܠܓܘ ܒܝܬܐ ܟܦܢܐ ܘܡܘܬܢܐ ܐܪܥ ܠܗ. ܘܐܢ ܢܦܘܩ ܠܕܒܪܐܼ. ܦܓܥ ܒܗ
                    ܬܘܒ ܚܪܒܐ <pb n="182"/> ܘܫܒܝܐ. ܘܡܟܝܠ ܐܘܠܨܢܐ ܡܪܝܪܐ ܡܢ ܟܠ ܓܒ̈ܝܢ܆ ܘܥܩܬܐ ܚܢܝܓܬܐ ܘܚܫܐ
                    ܡܕܘܕܐ. ܕܪܘܝܢ ܠܡ ܠܐ ܡܢ ܚܡܪܐ ܘܕܛܥܿܝܢܼ ܠܐ ܡܢ ܫܟܪܐ.. ܫܪܝܘ ܒܢܝ̈ܢܫܐ ܛܥܝܢ ܘܟܪܟܝܢ ܡܢ
                    ܡܕܝܢܐ ܠܡܕܝܢܐܼ ܘܡܢ ܐܬܪܐ ܠܚܒܪܗ: ܟܕ ܡܕܘܕܝܢ ܒܕܡܘܬ ܪ̈ܗܘܝܐ ܘܒܥܝܢ ܠܚܡܐܼ ܘܠܝܬ: ܐܝܟ ܕܐܡܼܪ
                    ܢܒܝܐ. ܘܠܘܩܕܡ ܫܪܝܘ ܢܦܠܝܢ ܒܟܘܪܗܢܐ ܕܫܚܛܐ ܘܫܘܚܢܐ. ܘܡܝܿܬܝܢ ܐܝܟ ܕܒܣܘܓܐܐܼ ܪ̈ܝܫܝ ܒ̈ܬܐ.
                    ܘܗܟܢܐ ܟܠܗܘܢ ܝܘ̈ܡܬܐ ܣ̈ܬܘܝܐ ܗܘܼܐ. ܟܕ ܠܐ ܡܡܕܝܢ ܗܘܼܘ ܒܢܝ̈ܢܫܐ ܠܡܩܒܪ ܐܢܘܢ. ܘܫܼܕܝܢ
                    ܒܢܝ̈ܢܫܐ ܒܫ̈ܘܩܐ ܘܒܣ̈ܛܘܐ ܘܒܒܘܪ̈ܓܐ ܘܒܗ̈ܝܟܠܐ ܘܒܟܠܗܝܢ ܕܪ̈ܬܐ: ܘܡܬܢܘܠܝܢ ܡܢ ܩܫܝܘܬܐ
                    ܕܟܘܪܗܢܐ. ܘܡܢ ܥܙܝܙܘܬܐ ܪܒܬܐ ܕܟܦܢܐ. ܐܝܟܐ ܕܣܓܝܐܝܢ ܗܘܘ ܩܛܝ̈ܠܝ ܟܦܢܐ ܡܢ ܩܛܝ̈ܠܝ ܟܘܪܗܢܐ.
                    ܘܗܠܝܢ ܕܐܝܬ ܗܘܼܐ ܠܗܘܢ ܠܚܡܐ ܠܡܣܒܥܼܗܢܼܘܢ ܝܬܝܪܐܝܬ ܐܬܢܘܠ ܒܟܘܪܗܢܐ ܗܢܐ.. ܘܟܕ ܕܝܢ ܫܪܝܘ
                    ܝܘܡ̈ܬܐ ܠܡܫܚܢ ܐܬܓܠܝ ܫܪܥܘܛܐ ܒܗܢܘܢ ܕܡܬܟܪܗܝܢ. ܘܫܪܝܘ ܢܦܠܝܢ ܒܫܘܩܐܼ ܐܝܟ ܙܒܠܐ ܥܠ ܐܦ̈ܝ
                    ܐܪܥܐ: ܘܠܝܬ ܕܗܒܿܪ.܀ ܫܪܝ ܕܝܢ ܡܘܬܢܐ ܗܢܐ ܒܡܣ̈ܟܢܐ: ܗܠܝܢ ܕܐܝܬ ܗܘܐ ܒܫܘ̈ܩܐ ܕܫܕܝܢ. ܘܟܕ ܡܢ
                    ܟܠܢܫ ܒܐܝܩܪܐ ܘܒܬܫܒ̈ܚܬܐ ܡܬܥܦܝܢ ܗܘܘ ܘܡܬܣܝܡܝܢ ܛܒܐܝܬ. ܘܟܩܪ ܩܪܒܘ ܡܣܟ̈ܢܐ ܕܢܬܡܠܘܢܼ. ܬܩܦ
                    ܡܘܬܢܐ ܘܐܬܥܙܥܙ ܒܡܪ̈ܝ ܩܘܪ̈ܝܣ ܘܡ̈ܕܝܢܬܐ ܩܫܝܐܝܬ. ܐܝܟܐ ܕܟܕ ܨܒܿܝܢ ܗܘܘ ܟܗ̈ܢܐ ܠܡܐܙܠ ܠܥܪܣܐ
                    ܚܕܐܼ. ܢܬܟ̈ܢܫܢ ܠܬܡܢ ܚܡ̈ܫܝܢ ܘܐܫܬ̈ܝܢ ܥܪ̈ܣܬܐ. ܘܐܦ ܥܕܡܐ ܠܬܫ̈ܥܝܢ ܘܠܡܐܐ ܥܪ̈ܣܬܐܼ.
                    ܡܬܟܢܫ̈ܢ ܗܘ̈ܝ ܠܚܕܐ ܕܘܟܐ ܒܥܕܢܐ ܕܨܦܪܐܼ. ܟܕ ܐܝܬ ܗܘܐ ܒܚܕܐ ܚܕܐ ܡܢܗܝܢ ܬܪ̈ܝܢ ܘܬܠ̈ܬܐ ܘܐܦ
                    ܐܪ̈ܒܥܐ ܙܥܘܪ̈ܐ. ܘܗܟܢܐ ܟܠܗ ܝܘܡܐ ܠܝܬ ܗܘܐ ܢܝܚܐ ܐܘ ܫܠܝܐ ܡܢ ܕܡܦܩܝܢ ܗܘܘ ܠܫܠ̈ܕܐ
                    ܕܒܢܝ̈ܢܫܐ. ܛܝ̈ܝܐ ܕܝܢ ܡܠܘܗܝ ܠܐܪܥܐ ܚܦܼܪ̈ܐ. <pb n="183"/> ܘܐܦ ܝܗܘ̈ܕܝܐ ܗܟܢܐ. ܩܒܪ̈ܐ
                    ܕܝܢ ܕܟܪ̈ܣܛܝܢܐ ܐܣܬܦܝܘ ܟܠܗܘܢܼ. ܥܕܡܐ ܕܡܛܘ ܠܗܘܢ ܠܡܚܦܪ ܒܐܪܥܐ. ܢܦܿܩܝܢ ܗܘܘ ܕܝܢ ܒܐܝܡܡܐ
                    ܚܕ ܝܬܝܪ ܡܢ ܚܡ̈ܫܡܐܐ ܥܪ̈ܣܬܐ ܒܬܪܥܐ ܚܕ. ܟܠܗ ܕܝܢ ܝܘܡܐ ܠܐ ܡܡܕܝܢ ܗܘܼܘ ܗܠܝܢ ܬܪ̈ܥܐ ܐܠܐ
                    ܠܡܦܩܘ ܘܠܡܥܠܘܿ. ܟܕ ܛܥܿܢܝܢ ܘܢܿܦܩܝܢ ܫܿܕܝܢ܇ ܘܥܛܦܝܢ ܫܩܠܝܢ ܐܚܪ̈ܢܐ. ܟܕ ܐܦܠܐ ܡܟܝܠ ܬܫܡܫܬܐ
                    ܗܘܿܝܐ ܗܘܼܬ ܠܗܘܢ. ܐܠܐ ܐܢ ܥܠ ܙܥܘܪ̈ܐ: ܒܝܕ ܡܘܬܐ ܡܣܪܗܒܐ ܘܙܥܪܘܬܐ ܕܟܗ̈ܢܐ: ܘܕܣܓܝܘܬܐ
                    ܕܥܪ̈ܣܬܐ ܕܠܝܬ ܠܗܝܢ ܡܢܝܢ. ܒܨܦܪܐ ܕܝܢ ܦܩܕܝܢ ܗܘܘ ܟܗ̈ܢܐܼ ܕܟܠ ܕܐܝܬ ܠܗ ܡܝܬܐ ܢܿܐܝܬܐ ܥܡ
                    ܥܢܝܕܗ ܠܛܛܪ̈ܦܘܢ ܗܠܝܢ ܕܩܪ̈ܝܒܝܢ ܠܬܿܡܢ. ܘܢܟܕ ܕܘܟܐ ܐܘ ܫܘܩܐܼ ܢܬܟܢܫܘܢ ܒܗܿ ܒܚܕܐ ܕܘܟܐ.
                    ܘܗܟܢܐ ܡܬܦܠܓܝܢ ܗܘܘ ܟܗ̈ܢܐ ܒܥܕܢ ܨܦܪܐܼ. ܘܐܙܿܠܝܢ ܠܟܠ ܓܒܝ̈ܢ: ܘܡܫܡܫܝܢ ܘܡܦܩܝܢ ܠܗܘܢ
                    ܩܠ̈ܥܬܐ ܩܠ̈ܥܬܐ. ܟܕ ܐܦ ܢܦ̈ܩܢ ܗܘܼ̈ܝ ܒܣܝܥܬܐ ܚܕܐܼ ܝܬܝܪ ܡܢ ܡܐܐ ܥܪ̈ܣܬܐ. ܘܒܗܠܝܢ ܥܪ̈ܣܬܐ
                    ܐܝܬ ܗܘܐ ܝܬܝܪ ܡܢ ܡ̈ܬܝܢ ܒܢܝ̈ܢܫܐ: ܘܐܦ ܡܬܝ̈ܢ ܘܚܡ̈ܫܝܢ. ܟܕ ܐܦ ܦܓܥܝܢ ܗܠܝܢ ܒܗܠܝܢ ܕܠܐ
                    ܩܛܘܥܐܼ ܟܠܗ ܝܘܡܐ. ܟܕ ܠܐ ܦܪܝܫ ܗܘܐ ܗܪܟܐ ܥܼܒܕܐ ܡܢ ܡܪܗ܇ ܐܘ ܐܡܬܐ ܡܢ ܡܪܬܗܿ܇ ܐܘ ܒܪ
                    ܥܼܒ̈ܕܐ ܡܢ ܒܪ ܡܪ̈ܓܪܐ: ܐܠܐ ܚܕܐ ܡܥܨܪܬܐ ܕܐܒܕܢܐ ܘܕܪܘܓܙܐ ܠܟܠܢܫܐ ܡܙܝܓܐ ܗܘܬ܇ ܟܕ ܒܠܼܥܘ
                    ܫܘܝܐܝܬ ܥܼܒ̈ܕܐ ܘܡܪ̈ܝܐ ܐܟܚܕܐ ܕܠܐ ܡܣܒ ܒܐܦ̈ܐ. ܩܛܢܐ ܥܡ ܪ̈ܝܫܢܐ܇ ܚܕ ܠܘܩܒܠ ܚܕ ܫܼܕܝܢ ܗܘܘ
                    ܘܡܢܗܡܝܢ. ܐܝܟܢܐ ܕܥܠ ܓܙܪ ܕܝܢܼܐ ܕܐܠܗܐܼ ܟܠܢܫ ܢܬܗܪ ܘܬܡܗܐ ܘܕܘܡܪܐ ܢܫܪܟܿ. ܥܠ ܕܝ̈ܢܘܗܝ
                    ܕܐܠܗܐ ܗܠܝܢ ܕܠܐ ܡܬܥܩܒܝܢ ܐܘ ܡܬܕܪܟܝܢ ܐܘ ܡܬܡܫܚܝܢ ܡܢ ܝܠܝܼ̈ܕܐ. ܕܝܢ̈ܘܗܝ ܠܡ ܕܡܪܝܐ ܬܗܘܡܐ
                    ܪܒܐ. ܐܘܫܛ ܕܝܢ ܐܝܕܗ ܡܚܒܠܢܐ ܥܠ ܐܚܝ̈ܕܝ ܫܘܠܛܢܐ <pb n="184"/> ܘܡܫܡ̈ܗܝ ܒܥܘܬܪܐ ܘܡܦܪ̈ܓܝ
                    ܒܪܒܘܬܐ. ܟܕ ܐܦ ܗܘܼܘ ܒ̈ܬܝܗܘܢ ܕܣܓܝ̈ܐܐ ܡܢܗܘܢ ܕܠܐ ܝܪܬܐ: ܐܦ ܠܐ ܥܒܼܕܐ ܐܘ ܪܒܐ ܦܫ ܒܗܘܢ.
                    ܩܢܝܢܗܘܢ ܕܝܢ ܘܥܬܪܗܘܢ ܘܙܪ̈ܥܬܗܘܢ ܡܢ ܫܠܝ ܫܒܩ ܐܢܘܢ ܠܚܒܪ̈ܝܗܘܢ܇ ܐܦ ܒܬܝ̈ܗܘܢ ܫܒܝ̈ܚܐ. ܟܡܐ
                    ܒ̈ܬܐ ܪ̈ܘܪܒܐ ܡܫܒ̈ܚܝ ܒܥܬܪܐܼ. ܘܟܡܐ ܫܪ̈ܒܬܐ ܣܦ: ܟܕ ܦܫ ܠܗܘܢ ܐܦܠܐ ܚܕ ܝܪܘܬܐ.܀ ܥܠ ܐܪܥܐ
                    ܕܝܢ ܕܡܢ ܦܪܬ ܘܡܥܪܒܐ: ܙܥܘܪ ܗܘ ܠܫܢܐ ܕܒܢܝ̈ܢܫܐ ܕܢܫܬܥܐ ܐܝܠܝܢ ܓܘܢܚ̈ܐ ܘܬܕܡܪ̈ܬܐ ܐܣܬܥܪܘ
                    ܒܗܿ. ܐܦ ܥܠ ܫܪܟܐ ܕܡܕ̈ܝܢܬܐ ܕܦܠܣܛܝܢܐ ܘܕܓܪܒܝܐ ܘܕܬܝܡܢܐܼ. ܘܥܕܡܐ ܠܝܡܐ ܕܣܘܦ: ܥܡ ܫܪܟܐ
                    ܕܩܠܩܝܐ ܘܕܐܝܩܢܝܐ ܘܕܐܣܝܐ ܘܕܒܬܘܢܝܐ ܘܕܠܘܣܘܢܝܐ ܘܕܓܠܛܝܐ܇ ܘܐܦ ܕܩܦܕܘܩܝܐ. ܟܕ ܐܦ ܥܠ ܟܠܗ
                    ܥܠܡܐ ܗܘܼܐ ܐܘܠܨܢܐ ܕܚܫܐ ܗܢܐ ܡܪܝܪܐܼ. ܒܕܡܘܬܐ ܕܡܛܪܐ ܕܥܠ ܐܪܥܐ ܟܠܗܿ ܢܚܿܬ܆ ܐܘ ܕܙܠ̈ܝܩܘܗܝ
                    ܕܫܡܝܐ ܕܒܚܕܐ ܫܘܝܘܬܐ ܒܟܠ ܡܬܦܪܣܝܢ: ܗܟܢܐ ܘܐܦ ܗܫܐ ܡܘܬܢܐ ܗܢܐ ܥܠ ܟܠܗ ܥܠܡܐ ܐܬܦܪܣ ܒܚܕܐ
                    ܫܘܝܘܬܐ. ܐܠܐ ܒܪܡ ܠܗܠܝܢ ܐܬܪ̈ܘܬܐ ܕܩܿܕܡ ܐܬܦܼܪܫ ܐܥܝܩ ܝܬܝܪܐܝܬ܀ ܒܗܠܝܢ ܩܘܪ̈ܝܣ ܘܕܘܟܝ̈ܬܐ
                    ܣܓܝ̈ܐܬܐ ܗܼܘ̈ܝ ܡܢ ܫܠܝ ܚܪ̈ܒܬܐ: ܡܢ ܒܠܝ ܕܥܒܿܪ ܐܘ ܕܥܿܡܪ܆ ܟܕ ܐܚܝ̈ܕܢ ܗܘ̈ܝ ܘܢܗ̈ܡܢ ܫ̈ܠܕܐ
                    ܕܫܛܝ̈ܚܢ ܥܠ ܐܪܥܐܼ ܐܝܟ ܙܒܠܐ ܥܠ ܐܦ̈ܝ ܐܪܥܐ: ܘܠܝܬ ܕܩܿܒܪ. ܟܕ ܠܐ ܦܫ ܡܢܗܝܢ ܐܢܫ. ܘܗܟܢܐ
                    ܫܼܕܝܢ ܗܘܘ ܒܢܝ̈ܫܢܐ ܒܓܘܗܝܢ܆ ܟܕ ܐܦ ܢܦܝܚܝܢ ܘܡܪܗܠܝܢ ܘܣܼܪܝܢ. ܟܕ ܐܦ ܒ̈ܬܝܗܘܢ ܦܬܟܝܚܝܢ
                    ܒܕܡܘܬܐ ܕܩܒܪ̈ܐܿ. ܘܡܪ̈ܝܗܘܢ ܒܓܘܗܘܢ ܟܕ ܡܪܗܠܝܢ ܒܪܡܬܐ: ܘܫܼܕܝܢ ܡܐܢ̈ܝܗܘܢ ܘܕܗܒܗܘܢ ܘܣܡܐܗܘܢ
                    ܘܥܿܒܕܗܘܢ ܟܠܗ ܟܕ ܫܼܕܐ ܒܫܘ̈ܩܐ. ܘܠܝܬ ܠܗ ܡܟܢܫܢܐ. ܒܣܝܪ ܕܗܒܐ ܥܡ ܣܐܡܐ ܬܡܢ. ܩܢܝܢܝܗܘܢ ܟܕ
                    ܦܗܿܐ ܒܟܠܕܘܟ܇ ܘܠܝܬ ܠܗ ܡܪ̈ܝܐ. ܐܦ ܣܒ̈ܐ ܘܣܒ̈ܬܐ ܝܩܝܪ̈ܝ ܚܘܪ̈ܬܐ܇ <pb n="185"/> ܕܡܟܝܢ
                    ܕܢܬܩܒܪܘܢ ܗܘܘ ܒܐܝܩܪܐ ܪܒܐ ܡܢ ܝܪ̈ܘܬܝܗܘܢ: ܕܫܼܕܝܢ ܒܫܘ̈ܩܐ ܘܒܒ̈ܬܐ ܘܒܦܠ̈ܛܘܬܐ܇ ܘܦܬܝܚܝܢ
                    ܦܘܡ̈ܝܗܘܢ ܘܡܬܦܪܬܝܢ ܘܣܪܝܢ. ܒܬܘ̈ܠܬܐ ܦܐܝ̈ܬܐ ܘܥܠܝ̈ܡܬܐ ܫܦܝܪ̈ܬܐܼ. ܗܠܝܢ ܕܡܣ̈ܟܝܢ ܗܘ̈ܝ
                    ܠܓܢܘ̈ܢܐ ܕܚܕܘ̈ܬܐܼ. ܘܠܬܨܒܝܬܐ ܕܢܚ̈ܬܐ ܝܩܝܪ̈ܐ. ܕܡܦܪ̈ܣܝܢ ܘܫ̈ܕܝܢ ܘܚܠܝܛ ܪܗܠܝܗܝܢ ܒܚ̈ܕܕܐ.
                    ܘܥܒ̈ܝܕܢ ܐܬܿܐ ܕܘܝܐ ܠܚ̈ܙܝܐ. ܘܠܘܝ ܕܝܢ ܒܓܘ ܩܒܪ̈̄ܐܼ. ܐܠܐܼ ܒܒ̈ܬܐ ܘܒܓܘ ܫܘܩ̈ܐ. ܥܠ̈ܝܡܐ
                    ܪ̈ܓܝܓܐ ܘܦܨܝ̈ܚܐܼ. ܕܟܡܪܝܢ ܘܫܕܝܢ: ܘܚܠܝܛ ܪܗܠܗܘܢ ܒܐܒܗ̈ܝܗܘܢ. ܗܠܝܢ ܒܐܪ̈ܥܬܐ ܗܠܝܢ ܓܕܫ. ܟܕ
                    ܐܦ ܒܟܠܕܘܟ. ܟܕ ܣܒܠܝܢ ܗܘܘ ܗܠܝܢ ܕܐܫܬܚܪ ܩܠܝܠ ܡܢܣܓܝ̈ܐܐ܆ ܘܡܦܿܩܝܢ ܗܘܘ ܟܠܗ ܝܘܡܐ ܕܠܐ
                    ܩܛܘܥܐ: ܘܢܿܦܩܝܢ ܫܿܕܝܢ ܐܝܟ ܐܢܫ ܕܢܐܫܕܐ ܟܐܦܐ ܒܝܓܪܐ ܘܢܗܦܘܟ ܢܣܒ ܐܚܪܬܐܼ. ܘܢܦܘܩ ܗܟܘܬ
                    ܘܢܐܙܠ ܢܫܕܐ. ܟܕ ܐܦ ܣܓܝ̈ܐܐ ܗܠܝܢ ܕܚܪܝܢ ܗܘܘ ܡܢ ܩܪ̈ܝܒܐܼ. ܐܝܬ ܗܘܼܐ ܠܡܚܼܙܐ ܟܕ ܫܼܕܝܢ
                    ܒܫܘܩ̈ܐ ܘܡܬܟܠܝܢ ܡܢ ܟܠܒ̈ܐ܆ ܘܠܝܬ ܕܩܿܒܪ. ܟܠܢܫ ܕܝܢ ܠܐ ܣܿܦܩ ܗܘܐ ܐܠܐ ܠܒܝܬܗ. ܟܕ ܐܦ ܐܓܪܝܢ
                    ܗܘ ܠܣܓܝ̈ܐܐܼ ܕܒܠܚܘܕ ܡܢ ܒܝܬܐ ܘܡܢ ܫܘܩܐ ܢܟܢܫܘܢ ܐܢܘܢ ܡܛܠ ܣܪܝܘܬܗܘܢ. ܘܗܪܟܐ ܐܦ ܫܠܡܬ ܗܿܝ:
                    ܕܡܚܬ ܠܪܝܚ ܣܪܝܘܬܗܘܢ ܒܐܦܝ̈ܝܗܘܢ. ܥܡ ܗܿܝ ܕܐܠܬ ܘܐܬܒܠܬ ܐܪܥܐ. ܒܟܝܐ ܘܥܩܬܐ ܥܡ ܟܪܝܘܬܐ ܡܟܝܠ
                    ܠܝܬ ܗܘܐܼ. ܒܝܕ ܗܿܝ ܕܟܠܢܫ ܒܬܪܥ ܩܒܪܐ ܢܩܿܫ ܗܘܐ ܡܢ ܟܕܘ܀ ܕܗܒܐ ܘܣܐܡܐ ܐܬܫܝܛ ܐܝܟ ܙܒܠܐ.
                    ܐܝܟܐ ܕܐܢ ܐܝܬ ܗܘܼܐ ܥܠ ܢ̈ܫܝ ܓܒܪܐ ܐܘ ܥܠ ܒܬܘ̈ܠܬܐ ܕܗܒܐ ܘܣܐܡܐ܆ ܐܘ ܚܫ̈ܠܬܐ ܝܩܝܪ̈ܬ
                    ܕܡ̈ܝܐܼ. ܠܝܬ ܐܢܫ ܕܢܘܫܛ ܐܝܕܗ ܘܢܫܠܼܚ ܡܕܡ ܡܢܗ̈ܝܢ. ܐܦܠܐ ܗܼܢܘܢ ܐܒ̈ܗܐ ܡܢ ܒܢܝ̈ܗܘܢ. ܐܠܐ
                    ܘܐܦ ܣܒܪܝܢ ܗܘܘ ܕܥܡܗܘܢ ܥܠܝܢ ܠܫܝܘܠܼ. ܘܐܦ ܚܿܠܛ ܪܗܠܗܘܢ ܒܕܝܠܗܘܢ܀ ܒܐܝܠܝܢ ܕܡܥ̈ܐ ܟܝ ܐܒܿܟܐ
                    ܒܗܿܘ ܥܕܢܐܼ. ܚܒܝ̈ܒܝ. ܐܝܠܝܢ ܚܢ̈ܓܬܐ ܢܣܦܩܢ <pb n="186"/> ܗܘ̈ܝ ܠܝ. ܐܝܢܐ ܬܒܪ ܠܒܐ.
                    ܐܝܠܝܢ ܡܪ̈ܩܕܬܐ. ܐܝܠܝܢ ܐܘ̈ܠܝܬܐ. ܐܝܠܝܢ ܩܝ̈ܢܬܐ. ܐܝܠܝܢ ܚܫ̈ܐ ܢܣܦ̈ܩܘܢ. ܟܕ ܢܚܙܐ ܠܣܒ̈ܐ
                    ܘܠܟܠ ܩܘ̈ܡܬܐ ܘܡܘ̈ܫܚܬܐ ܕܒܢܝ̈ܢܫܐ ܕܗܓܝܡܝܢ ܘܫܼ݊ܝܢ ܐܝܟ ܐܪ̈ܙܐ.. ܡܪܚܡܢܘܬܐ ܪܒܬܐ ܐܬܚܙܝܬ ܐܦ
                    ܒܫܒܛܐ ܗܢܐ: ܟܕ ܡܓܢܐ ܗܘܬ ܠܘܩܕܡ ܥܠ ܡܣܟ̈ܢܐ ܗܠܝܢ ܕܪܡܼܝܢ ܗܘܘ ܡܫܘܩ̈ܐ ܕܡܕ̈ܝܢܬܐ. ܟܕ
                    ܒܟܠܕܘܟ ܫܘܪܝܐ ܠܘܩܕܡ ܒܗܘܢ ܗܘܿܐ ܗܘܐ. ܘܟܕ ܕܝܢ ܫܘܠܡܐ ܫܩܿܠܝܢ ܗܘܘܼ: ܗܝܕܝܢ ܥܠ ܥܬܝܪ̈ܐ
                    ܘܡܪ̈ܝ ܡܕ̈ܝܢܬܐ ܟܠܗܘܢ ܦܢܼܐ ܗܘܐ ܫܒܛܐ ܗܢܐ ܕܚܝܠܐ. ܟܕ ܐܦ ܬܪ̈ܬܝܢ ܓܕܫ̈ܢ ܘܡܣܬܥܪ̈ܢ ܗܘ̈ܝ
                    ܒܝܕ ܗܕܐ ܡܪܚܡܢܘܬܐ ܕܐܠܗܐ. ܐܝܟܐܢ ܕܬܪ̈ܝܗܘܢ ܓܒ̈ܐ ܡܥܕܪܝܢ ܗܘܘ ܒܗܠܝܢ ܕܗܘܼ̈ܝ. ܚܕܐ ܕܗܢܘܢ
                    ܕܐܝܬܝܗܘܢ ܥܡܘܪ̈ܐ ܕܡ̈ܕܝܢܬܐܼ. ܛܢܢܐ ܕܙܕܝܩܘܬܗܘܢ ܒܗܘܢ ܡܚܘܝܢ ܗܘܘ. ܘܝܘܬܪܢܐ ܪܒܐ ܠܢܦܫ̈ܬܗܘܢ
                    ܒܝܕ ܒܛܝܠܘܬܗܘܢ ܕܥܠ ܡܣܟ̈ܢܐ ܡܟܢܫܝܢ ܗܘܘ: ܟܕ ܝܨܦܝܢ ܘܡܠܒܫܝܢ܆ ܘܡܿܝܬܝܢ ܥܪ̈ܣܬܐ ܘܡܿܦܩܝܢ
                    ܗܠܘܢ. ܘܩܒܪܝܢ ܒܚܫܐ ܪܒܐ܆ ܐܦ ܒܚܦܝܛܘܬܐ ܘܕܚܠܬܐ ܘܛܢܢܐ. ܘܐܦ ܐܚܪܝܬܐ. ܕܐܠܘ ܥܡ ܫܪܟܐ ܚܠܼܛ
                    ܐܢܘܢ. ܒܝܕ ܗܿܝ ܕܚܣܪܝܢ ܗܘܘ ܡܢ ܝܨܘ̈ܦܐ. ܐܠܐ ܗܼܢܘܢ ܠܘܩܕܡ ܡܬܚܪܝܢ ܗܘܘܼ. ܟܕ ܟܠܢܫ ܚܠܝܡ
                    ܗܘܼܐ ܘܩܐܡ ܘܚܦܝܛܿ. ܘܛܥܝܢ ܘܡܿܦܩ ܘܩܿܒܪ ܠܗܘܢ ܠܗܠܝܢ ܕܡܓܼܙܝܢ ܗܘܘ ܡܢ ܩܒܘܪ̈ܐ. ܘܗܝܕܝܢ
                    ܗܠܝܢ ܕܬܟܠܝܢ ܗܘܘ ܥܠ ܩܒܪ̈ܐ ܘܥ ܩܒܘܪ̈ܐܼ. ܠܒܪ ܡܢ ܩܒܪܐ ܦܝܫܝܢ ܗܘܘ. ܐܝܟܐ ܕܐܦܠܐ ܬܫܡܫܬܐ
                    ܗܘܿܝܐ ܗܘܬ ܠܚܕ ܡܢܗܘܢ. ܘܟܕ ܡܣܟ̈ܢܐ ܡܘܦܝܢ ܗܘܘܼ. ܥܒܼܪ ܫܒܛܐ ܠܘܬ ܪܘܪ̈ܒܢܐ. ܟܕ ܐܝܬ ܕܡܫܿܪܐ
                    ܗܘܐ ܒܗܘܢ ܡܘܒܬܢܐܼ. ܡܢ ܙܥܘܪܐ ܘܥܕܡܐ ܠܒܪܐ. ܘܣܟ ܫܪܟܐ ܕܡܢܗܘܢ ܠܐ ܦܝܫ ܗܘܐ. ܘܐܦ <pb
                        n="187"/> ܐܝܠܝܢ ܕܡܢ ܗܢܐ ܐܘܠܨܢܐ ܦܠܛܝܢ ܗܘܘ ܘܠܐ ܡܝܬܼ. ܟܡܐ ܕܡܫܟܚܝܢ ܗܘܘ ܓܪܫܝܢ ܠܒܪ
                    ܡܢ ܡܕܝܢܬܐ. ܘܒܚܪܬܐ ܐܝܠܝܢ ܕܠܐ ܡܝܬܼ ܐܬܡܚܝܘ ܒܡܚܘܬܐ ܕܚܝܠܬܐ ܕܟܐܒܐ. ܗܢܘ ܕܝܢ
                    ܕܐܪ̈ܒܒܝܬܗܘܢ. ܐܝܬ ܕܚܕܐܼ ܘܐܝܬ ܕܬܪ̈ܬܝܢ. ܗܕܐ ܕܐܦ ܠܐܝܠܝܢ ܕܡܝܿܬܝܢ ܗܘܘ ܘܐܦ ܠܐܝܠܝܢ
                    ܕܚܐܝܢ܆ ܗܼܝ ܗܕܐ ܓܕܫܐ ܗܘܬ. ܟܕ ܡܢ ܫܠܝ ܩܦܚܢ ܗܘ̈ܝ ܐܪ̈ܒܒܝܬܗܘܢ. ܘܡܚܕܗܿ ܦܣܩ ܥܠ ܢܦܫܗܼ ܡܢ
                    ܐܬܿܐ ܗܕܐ: ܐܦ ܐܝܢܐ ܕܡܢ ܡܘܬܐ ܦܿܠܛ ܗܘܐܼ. ܕܒܝܫ ܡܢ ܡܘܬܐ ܡܪܝܪܐ ܣܒܿܠ ܗܘܐ. ܟܕ ܐܦ ܢܦܝ̈ܚܢ
                    ܗܘ̈ܝ ܐܪ̈ܒܒܝܬܗ ܘܙܘ̈ܝܢ ܘܡܦܩ̈ܥܢ. ܘܗܘ̈ܝܢ ܗ̈ܘܝ ܫܘ̈ܚܢܐ ܪܘܪ̈ܒܐ ܘܥܡ̈ܝܩܐܼ ܟܕ ܡܪܕܝܢ ܕܡܐ
                    ܘܡܘܓܠܐ ܘܡ̈ܝܐܼ. ܒܐܝܡܡܐ ܘܼܒܠܠܝܐܼ ܐܝܟ ܡܒܘܥܐ. ܟܕ ܒܫܦܠܐ ܪܒܐ ܡܢ ܒܬܪܟܝܢ ܢܗܼܘܘܢ ܗܘܼܘ:
                    ܐܝܬ ܕܝܪܚܐܼ ܘܐܝܬ ܕܬܪ̈ܝܢ. ܘܐܦ ܚܡ̈ܫܐ ܘܐܫܬܐܼ. ܘܥܕܡܐ ܠܫܢܬܐ. ܣܓܝ̈ܐܐ ܕܐܦ ܬܪ̈ܬܝܢ ܫܢ̈ܝܢ
                    ܗܘܼܘ. ܐܝܟܐ ܕܣܓܝ̈ܐܐ ܡܢܗܘܢ ܠܓܡܪ ܐܣܬܪܚܘ. ܘܡܟܝܠ ܐܦ ܡܠܬܐ ܢܒܝܝܬܐ ܡܫܬܠܡܐ ܗܘܬ ܗܿܝ ܕܐܡܪܐ:
                    ܕܟܠ ܒܘܪ̈ܟܐ ܢܪ̈ܕܝܢ ܡܝ̈ܐ܇ ܘܟܠ ܠܒܐ ܕܐܢܫܐ ܢܬܡܣܐ.. ܥܡ ܗܿܝ ܕܒܟܠ ܪ̈ܝܫܝܗܘܢ ܩܘ̈ܕܚܬܐ..
                    ܗܟܢܐ ܐܦ ܒܙܒܢܐ ܗܢܐ ܓܼܕܫ ܕܚܕ ܚܕ ܕܢܬܦܠܛ ܗܘܐ ܡܢ ܒܝܬܐ ܐܘ ܡܢ ܫܪܒܬܐܼ. ܗܟܢܐ ܒܫܦܠܐ ܗܢܐ
                    ܢܦܿܠ ܗܘܐ. ܘܓܼܕܫ ܕܬܪ̈ܬܝܗܘܢ ܒܘܪ̈ܟܘܗܝ ܡܪ̈ܕܝܢ ܗܘ̈ܝ ܡ̈ܝܐ ܐܦ ܕܡܐ ܘܡܓܠܐ. ܥܕܡܐ ܠܐܝܟܐ ܕܐܦ
                    ܪܝܫܗ ܡܣܦܪ ܗܘܐ. ܟܕ ܡܢ ܒܬܪܟܝܢ ܠܐ ܡܬܝܕܥܝܢ ܗܘܘ ܗܠܝܢ ܕܦܫ ܩܠܝܠ: ܐܢ ܡܢ ܡܐܢ̈ܘܗܝ ܠܐ
                    ܡܬܝܕܥܝܢ ܐܘ ܡܬܦܪܫܝܢ܆ ܠܐ ܐܢܫ ܦܿܪܫ ܗܘܐ ܠܟܗ̈ܢܐ ܘܠܕܝܪ̈ܝܐ. ܒܗܿܝ ܕܟܠܗܘܢ ܡܣܦܪ̈ܐ ܐܝܬܝܗܘܢ
                    ܗܘܘ. ܘܬܘܒ ܐܦ ܒܗ ܒܛܘܦܣܐ ܕܩܦܚܐ ܗܘܼܬ ܐܪܒܒܝܬܐ: ܗܟܢܐ ܐܦ ܫܚܬܐ ܘܒܩܕܠܐ. ܗܿܘ ܕܐܝܟ ܕܒܣܘܓܐܐ
                    ܡܢܗܿ ܩܠܝܠܐܝܬ ܡܫܬܪܝܢ ܗܘܘ. ܘܐܝܬ ܕܒܬܪ ܙܒܢܐܼ. ܘܐܝܬ ܕܠܓܡܪ <pb n="188"/> ܚܠܝܡܐ ܠܐ ܗܿܘܐ
                    ܗܘܐ.܀ ܘܟܕ ܐܘܠܨܢܐ ܗܢܐ ܐܝܟ ܚܒ̈ܠܐ ܠܒܛܢܬܐܼ. ܡܢ ܟܠ ܓܒܝ̈ܢ ܠܐܪܥܐ ܡܚܿܝܢ ܗܘܘ: ܗܢܘܢ ܛܝ̈ܝܐ
                    ܡܢ ܩܪ̈ܒܐ ܘܒܝ̈ܫܬܐ ܕܠܘܬ ܚܕ̈ܕܐ ܠܐ ܬܝܟܝܢ ܗܘܘ.ܘܗܝܕܝܢ ܢܦܼܩ ܡܪܘܢ ܡܢ ܬܪܥܐ ܕܒܝܬ ܛܘܪ̈ܟܝܐ:
                    ܟܕ ܒܠܝܼܠܐ ܘܫܓܝܼܫܐ ܗܘܬ ܟܠܗܿ ܐܪܥܐ. </p>
                <p>ܫܢܬ ܐܠܦܐ ܘܚܡܫ̈ܝܢ ܘܫܒ̈ܥܼ. ܢܦܼܩ ܡܪܘܢ ܡܢ ܐܪܥܐ ܕܒܝܬ ܛܘܪ̈ܟܝܐ. ܟܬܝܒ ܒܢܒܝܐ ܐܪܡܝܐ ܗܟܢܐ.
                    ܡܛܠܗܢܐ ܗܟܢܐ ܐܡܿܪ ܡܪܝܐ. ܗܐ ܝܗܿܒ ܐܢܐ ܠܥܡܐ ܗܢܐ ܬܘܩ̈ܠܬܐܼ ܘܢܬܬܩܠܘܢ ܒܗܝܢ. ܐܒܗ̈ܐ ܘܒܢܝ̈ܐ
                    ܐܟܚܕܐ. ܘܫܒܒܐ ܘܪܚܡܗ ܢܐܒܕܘܢ.. ܗܠܝܢ ܟܠܗܝܢ ܓܼܕܫ ܒܛܝܝ̈ܐ. ܕܐܚ̈ܐ ܘܒܢ̈ܝ ܐܚ̈ܐ ܢܼܦܠ
                    ܒܬܘ̈ܩܠܬܐ ܕܪܝܫܢܘܬܐ. ܗܠܝܢ ܕܒܝܬ ܥܒܣܼ ܘܕܒܝܬ ܗܝܫܡ. ܘܒܢ̈ܝ ܐܚ̈ܐܼ: ܘܫܒ̈ܒܐ ܘܪ̈ܚܡܐ܆ ܢܦܠ
                    ܒܚܕ̈ܕܐ ܘܐܒܕܼ. ܘܐܘܒܕ ܒܢܝ̈ܢܫܐ ܣܓܝ̈ܐܐ ܥܡܗܘܢ.. ܘܬܘܒ ܗܼܘ ܐܪܡܝܐ ܐܡܼܪ ܥܠ ܡܦܩܬܐ ܕܝܠܗ
                    ܕܡܪܘܢ. ܕܗܐ ܥܡܐ ܐܬܼܐ ܡܢ ܐܪܥܐ ܕܓܪܒܝܐ. ܘܥܡܐ ܪܒܐ ܢܕܘܠ ܡܢ ܣܘ̈ܦܝܗܿ ܕܐܪܥܐ. ܒܩܫ̈ܬܬܐ ܐܦ
                    ܒܢܝ̈ܙܟܐ ܡ̈ܙܝܢܝܢ. ܒ̈ܝܫܝܢ ܐܢܘܢ ܘܠܐ ܡܪ̈ܚܡܢܝܢ. ܩܠܗܘܢ ܐܝܟ ܝܡܐ ܕܡܬܟܬܫ. ܘܥܠ ܪ̈ܟܫܐ
                    ܪ̈ܟܒܝܢ. ܘܡܛܝܒܝܢ ܐܝܟ ܓܢܒܪ̈ܐ ܠܩܪܒܐ. ܫܡܼܥܢ ܫܡܥܗܘܢ ܘܐܬܪ̈ܦܝ ܐܝܕ̈ܝܢ. ܥܩܬܐ ܐܚܕܬܢ ܘܚ̈ܒܠܐ
                    ܐܝܟ ܕܝܠܕܬܐ. ܠܐ ܬܦܩܘܢ ܠܚܩܠܐ ܘܒܐܘܪܚܐ ܠܐ ܬܙܠܘܢ܆ ܡܛܠ ܚܪܒܐ ܕܒܥ̈ܠܕܒܒܐ.. ܘܬܘܒ ܐܫܥܝܐ
                    ܐܡܼܪ ܥܠܝܗܘܢ ܗܟܢܐ: ܐܥܿܝܪܬ ܡܢ ܓܪܒܝܐ ܕܢܐܬܐ ܡܢ ܡܕܢܚ̈ܝ ܫܡܫܐ. ܘܢܩܪܐ ܒܫܡܝ. ܘܢܐܬܘܢ
                    ܫܠܝ̈ܛܢܐ ܘܢܕܘܫܘܢ ܐܝܟ ܛܝܢܐ ܕܕܝܫ ܦܚܪܐ.. ܘܬܘܒܼ ܡܢ ܓܪܒܝܐ ܬܬܦܬܚ ܒܝܫܬܐ ܥܠ ܟܠܗܘܢ
                    ܥܡܘܪ̈ܝܗܿ ܕܐܪܥܐ.܀ ܟܕ ܕܝܢ ܢܦܩ ܡܪܘܢ ܠܓܙܝܪܬܐ ܘܫܠܡܬ ܠܗܼ. ܣܡ ܒܗܿ ܥܡ̈ܠܡܐ ܒܟܠܗܝܢ ܡܕ̈ܝܢܬܐ
                        <pb n="189"/> ܘܐܦ ܒܡܘܨܠ. ܘܟܢܼܫ ܚܝܠܐ ܣܓܝܐܐܼ ܘܐܦܪܕ ܠܗ. ܘܩܠܓܪ̈ܐ ܘܐܘܡ̈ܢܐ ܕܢܙܠܘܢ.
                    ܘܥܒܼܪ ܠܡܥܪܒܐ ܥܠ ܗܠܝܢ ܕܒܝܬ ܥܒܣ.. ܝܙܝܕ ܕܝܢ ܗܿ، ܕܩܛܠܗ ܠܘܠܝܕܼ ܟܕ ܡܠܼܐ ܝܪ̈ܚܐ ܫ̈ܬܐܼ
                    ܡܝܬ. ܘܐܚܕ ܕܘܟܬܗ ܐܒܪܗܝܡ ܐܚܘܗܝ. ܟܕ ܕܝܢ ܝܼܕܥ ܕܥܒܼܪ ܡܪܘܢ ܦܪܬܼ ܘܐܦ ܐܝܬ ܥܡܗ ܚܝܠܐ
                    ܣܓܝܐܐܼ. ܘܐܦ ܫܠܝܡܐ ܠܗ ܓܙܝܪܬܐ: ܙܥܼ ܡܢ ܩܕܡܘܗܝ. ܙܥܘ ܠܡ ܘܢܕܘ ܐܝܟ ܪ̈ܘܝܐ. ܘܠܘܩܒܕ ܫܕܪ
                    ܠܘܗܝ ܢܘܥܝܡ ܒܪ ܬܒܝܬܼ. ܥܡ ܚܝܠܐ ܣܓܝܐܐ. ܥܠ ܗܢܐ ܐܡܪܝܢ ܕܫܒ̈ܥܝܢ ܒܢܝ̈ܐ ܐܝܬ ܗܼܘܐ ܠܗ. ܘܟܕ
                    ܕܝܢ ܩܪܒ ܠܘܬ ܚܕ̈ܕܐ ܘܡܚܘ ܩܪܒܐܼ. ܐܬܩܼܛܠ ܟܠܗ ܚܝܠܗ ܕܬܒܝܬܼ ܘܐܬܗܙܡ ܩܕܡ ܡܪܘܢ.. ܘܟܕ ܚܼܙܘ
                    ܗܠܝܢ ܕܒܝܬ ܐܒܪܗܝܡ: ܕܙܟܐܐܢܘܢ ܒܩܪܒܐ ܩܕܡܝܐܼ ܙܥܘ. ܘܟܢܫ ܚܝܠܘ̈ܬܐ ܣܓܝ̈ܐܐ ܘܕܠܐ ܡܢܝܢ. ܘܐܦ
                    ܥܡܐ ܩܘܪܝܝܐ ܟܢܼܫܘ ܕܢܫܕܘܢ ܒܩ̈ܠܥܐ. ܘܟܕ ܩܪܒܘ ܠܘܬ ܚܕ̈ܕܐ܆ ܘܐܪܥ ܚܝ̈ܠܘܬܐ ܒܚܕ̈ܕܐ: ܢܩܼܫܘ
                    ܒܥܝܢ ܓܪܐ. ܘܟܕ ܡܚܘ ܩܪ̈ܒܐ ܣܓܝ̈ܐܐ ܥܡ ܚܕ̈ܕܐܼ ܘܡܢ ܬܪ̈ܝܗܘܢ ܓܒ̈ܐ ܕܠܐ ܣܟܐ ܢܦܠܝܢ ܗܘܘ:
                    ܠܚܪܬܐ ܙܟܐ ܐܢܘܢ ܡܪܘܢ ܘܗܙܡ ܐܢܘܢ. ܘܥܼܪܩ ܐܒܪܗܝܡ ܘܐܚܘ̈ܗܝ. ܐܦ ܣܘܠܝܡܢ ܒܪ ܗܝܫܡ.. ܐܝܟ ܗܢܐ
                    ܩܒܐ ܠܐ ܐܬܚܼܙܝ ܣܟ ܒܥܠܡܐ: ܐܦܠܐ ܐܫܬܦܥ ܕܡܐ ܒܚܕܐ ܕܘܟܐ ܐܝܟ ܕܬܡܢ. ܐܦ ܥܡܐ ܩܘܪܝܝܐܼ ܝܬܝܪ
                    ܡܢ ܚܡܫ̈ܐ ܐܠܦܝ̈ܐܼ. ܐܬܩܛܠ ܒܗ.. ܟܕ ܕܝܢ ܙܟܼܐ ܡܪܘܢܼ ܢܩܼܫ ܥܠ ܚܡܨ ܘܟܒܫܗܿ [ܘ] ܥܩܪܗܿ
                    ܠܫܘܪܗܿ. ܘܐܦ ܐܦܩܗ ܠܐܝܙܝܕ ܡܢ ܩܒܪܗܼ ܘܙܩܦܗ ܥܠ ܩܝܣܐ ܒܬܪ ܪܝܫܗ.. ܘܢܣܼܒ ܡܢ ܝܗܘܕܝܐ ܚܕ
                    ܐܪ̈ܒܥܡܐܐ ܐܠܦ̈ܝܐ ܕܗܒܐ. </p>
                <p>ܥܠ ܪ̈ܥܘܬܐ ܕܗܘܼܘ ܒܥܕܬܐ. ܕܐܝܠܝܢ ܡܬܝܕܥܝܢ ܒܗܢܐ ܙܒܢܐ.܀ ܒܬܪ ܩܕܝܫܐ ܐܬܢܣܝܘܣ ܦܛܪܝܪܟܐ
                    ܕܐܢܛܝܟܝܐܼ. ܗܘܼܐ ܩܕܝܫܐ ܡܪܝ ܝܗܘܢܝܣ.. ܘܒܐܘܪܗܝ ܡܬܝܕܥ ܩܕܝܫܐ ܩܘܣܛܢܛܝܢܐ ܐܦܝܣܩܦܐ.. ܘܒܚܪܢ
                    ܩܕܝܫܐ ܡܪܝ ܫܡܥܘܢ ܡܢ ܕܝܪܐ ܩܕܝܫܬܐ ܕܩܪܬܡܝܢ.. <pb n="190"/> ܒܫܡܝܫܛ ܩܘܣܛܢܛܝܢܐ ܐܚܪܢܐ..
                    ܘܒܡܝܦܪܩܛܐ ܩܕܝܫܐ ܡܪܝ ܐܬܢܘܣ ܗܿܘ ܕܡܬܩܪܐ ܣܢܕܠܝܐ. ܘܐܦ ܡܢ ܒܬܪܟܝܢ ܦܛܪܝܪܟܐ ܗܼܘܐ.. ܒܐܡܕ
                    ܕܝܢ ܒܬܪ ܩܝܫܐ ܡܪܝ ܩܘܙܡܐܼ. ܗܼܘܐ ܒܗܿ ܡܪܝ ܣܒܐܼ ܡܢ ܕܝܪܐ ܩܕܝܫܬܐ ܕܙܘܩܢܝܢ ܕܒܟܘܪܐ ܕܝܠܗܿ
                    ܕܡܕܝܢܬܐ. ܘܟܕ ܡ̈ܠܼܝ ܠܗ ܐܝܟ ܥܣܪܝܢ ܫܢܝ̈ܢܼ ܡܝܬ.. ܘܗܘܼܐ ܒܬܪܗ ܣܐܘܪܐ ܡܢܗ ܕܥܘܡܪܗ. ܘܐܦ
                    ܗܢܐ ܟܕ ܗܘܼܐ ܐܝܟ ܫܢܬܐ ܚܕܐ ܡܝܬܼ ܒܗ ܒܗܢܐ ܡܘܬܢܐ: ܟܕ ܣܥܿܪ. ܘܗܘܼܐ ܬܘܒ ܡܢܗ ܕܥܘܡܪܗܼ
                    ܣܐܘܪܐ ܐܚܪܢܐ.܀ ܐܦ ܒܗ ܒܗܢܐ ܙܒܢܐܼ. ܗܘܼܐ ܫܓܘܫܝܐ ܩܠܝܠ ܒܥܕܬܐ: ܡܢ ܥܠܬ ܩܕܝܫܐ ܡܪܝ
                    ܝܗܘܢܝܘܣ. ܒܗܿܝ ܕܠܘ ܟܠܗܘܢ ܨܒܘ ܕܢܫܠܡܘܢ ܠܗ. </p>
                <p>ܥܠ ܡܐܬܝܬܗ ܕܒܝܬ ܓܙܐ ܕܡ̈ܠܟܐ ܡܢ ܡܥܪܒܐ ܠܓܝܙܪܬܐ. ܟܕ ܕܝܢ ܝܼܕܥ ܡܪܘܢ ܠܢܟܠܗܘܢ ܕܡܥܪ̈ܒܝܐ
                    ܕܨܝܕܘܗܝ: ܘܼܨܒܐ ܕܢܝܬܘܗܝ ܠܓܙܐ ܗܿܘ ܕܡܠܟ̈ܐ ܠܓܙܝܪܬܐ: ܩܡ ܠܩܘܒܠܗ ܡܥܪ̈ܒܐ ܩܫܝܐܝܬ. ܘܫܪܝܘ
                    ܢܗܦܟܘܢ ܒܗ. ܘܟܕ ܕܝܢ ܝܼܕܥ ܕܠܐ ܝܗܿܒܝܢ ܠܗ ܕܠܐ ܩܪܒܐ. ܢܟܠ ܐܢܘܢ ܟܕ ܐܡܿܪ܆ ܕܠܕܡܣܩܣ ܨܒܿܐ
                    ܐܢܐ ܐܘܒܠܝܘܗܝܼ ܠܘ ܠܓܙܝܪܬܐ. ܡܛܠ ܕܬܡܢ ܟܝܝܢ ܡܘܬܒܐ ܕܡܾ̈ܟܐ. ܘܟܕ ܗܕܐ ܥܒܼܕ: ܝܗܼܒܘ ܠܗ
                    ܕܢܝܬܝܘܗܝ ܠܕܡܣܩܣ. ܘܐܬܘ ܐܦ ܥܡܗܼ. ܘܐܥܠܗ ܠܬܡܢ. ܘܫܪܐ ܠܟܠܢܫ ܠܒܝܬܗ. ܟܕ ܗܘܼܘ ܝܘ̈ܡܬܐ
                    ܩܠܝܠ. ܘܟܕ ܢܓܪ ܠܗ ܐܝܟ ܝܪ̈ܚܐ ܬܪ̈ܝܢ ܐܘ ܬܠ̈ܬܐ: ܓܢܒܗ ܟܕ ܠܐ ܪܓܝܫܝܢ ܒܗ ܡܥܪ̈ܒܝܐ܆ ܘܐܝܬܝܗ
                    ܠܚܪܢ. ܘܐܬܼܐ ܗܼܘ ܘܥܿܡܪ ܬܡܘܢ. ܘܡܢ ܗܝܕܝܢ ܠܐ ܫܠܼܘ ܩܪ̈ܒܐ ܡܢܗܼ ܟܠ ܝܘ̈ܡܝ ܡܠܟܘܬܗ.</p>
                <p>ܫܢܬ ܐܠܦܐ ܘܚܡܫܝܢ ܘܬܡܢ̈ܐܼ. ܢܦܼܩ ܕܚܡ ܒܚܪܘܪܝܘܬܐ ܒܓܙܝܪܬܐ.. ܡܪܘܢ ܕܝܢ ܟܕ ܐܬܼܐ ܠܓܙܝܪܬܐ:
                    ܘܥܕܟܝܠ <pb n="191"/> ܠܐ ܫܠܝ ܡܢܗ ܒܝ̈ܫܬܐܼ. ܢܒܼܥ ܠܗ ܬܘܒ ܫܦܝܐ ܒܝܫܐ ܡܢ ܐܪܥܐ ܕܓܙܝܪܬܐ.
                    ܘܐܬܚܼܙܝ ܛܪܘܢܐ ܒܗ ܒܙܒܢܐ ܗܢܐܼ ܕܚܩ ܡܢ ܛܘܪܐ ܕܐܝܙܠܐ. ܘܝܥܩܘܒ ܘܚܒܪܝ܆ ܐܦ ܣܩܣܩܝ܀ ܗܠܝܢ
                    ܢܦܼܩܘ ܘܡܚܼܘ ܩܪ̈ܒܐ ܣܓܝ̈ܐܐ ܥܡ ܡܪܘܢܼ. ܘܥܡ ܣܓܐܐ ܩܛܠ ܡܢܗ. ܘܟܕ ܩܪ̈ܒܐ ܣܓܝ̈ܐܐ ܒܟܠܕܘܟ
                    ܡܚܼܘܿ. ܠܚܪܬܐ ܥܒܕ ܩܪܒܐ ܩܫܝܐ ܘܥܙܝܙܐܼ ܒܬܠ ܡܫܪܝܬܐ.ܘܐܬܩܛܠ ܕܚܩ ܘܚܝܠܗ ܟܠܗ. ܘܐܬܗܙܡ ܗܠܝܢ
                    ܕܦܫܼ ܘܥܪܩ.</p>
                <p>ܫܢܬ ܐܠܦܐ ܘܚܡܫܝܢ ܘܬܫܥܼ. ܗܼܘܐ ܪܥܠܼܐ ܪܒܐ ܘܙܝܥܐ ܒܐܪܥܐܼ ܕܡܥܪܒܐ. ܡܙܥ ܬܙܘܥ ܐܪܥܐ. ܘܡܕܠ
                    ܬܕܘܠ ܐܪܥܐ. ܘܬܢܘܕ ܐܝܟ ܥܪܙܠܐ. ܗܠܝܢ ܘܕܐܝܟ ܗܠܝܢ܆ ܘܕܒܝ̈ܫܢ ܣܿܓܝ ܡܢ ܗܠܝܢ: ܥܒܿܕܝܢ ܥܘ̈ܠܐ
                    ܘܚܛܗ̈ܐ ܘܒܝܗܫܬܐ ܕܡܢܢ ܟܠܝܘܡ ܡܣܬܥܪ̈ܢ. ܥܠܠܬ̈ܐ ܕܢܘ̈ܕܐ ܡܢ ܐܝܟܐ ܐܝܬ ܠܢ ܠܡܚܘܝܘ ܕܗܿܘܝܢ܇
                    ܐܠܐ ܐܢ ܡܢ ܥܼܠܬ ܚܛܗ̈ܐ ܕܒܢܝ̈ܢܫܐ. ܕܠܡܐ ܐܪܥܐ ܡܬܪܦܝܐ: ܘܗܝܕܝܢ ܟܕ ܙܝܥܐ ܐܦ ܢܐܝܕܐ ܩܿܪܝܐ
                    ܠܐܘܡܢܗܿ ܕܢܐܬܐ ܘܢܚܿܨܝܗܿ. ܠܐ ܣܿܒܪ ܐܢܐ. ܐܠܐ ܗܷ ܕܡܒܓܢܐ ܟܕ ܝܙܥܐ ܡܢ ܥ̈ܘܠܐ ܕܐܝܬ ܠܥܠ
                    ܡܢܗܿ. ܐܝܟܢܐ ܕܐܠ ܙܒܢܐ ܚܼܘܝܬ ܒܥܒܿܕܐ ܓܠܝܐܝܬ.. ܗܼܘܐ ܕܝܢ ܒܠܠܝܐ ܙܘܥܐ. ܘܐܝܟ ܩܠܐ ܕܬܘܪܐ
                    ܟܕ ܓܥܿܐ ܡܫܬܡܥ ܗܘܐ ܡܢ ܪܘܚܩܐ ܣܓܝܐܐ. ܘܟܕ ܗܼܘܐ ܨܦܪܐܼ. ܦܩܼܕ ܐܦܝܣܩܦܐ ܥܡ ܦܣܩܐܼ.
                    ܕܢܬܟܢܫܘܢ ܟܠܗܘܢ ܘܢܦܠܘܢ ܠܒܥܘܬܐ. ܟܕ ܐܡܿܪ ܕܥܠܬܐ ܗܕܐ ܡܢ ܥܠܬ ܚܛܗ̈ܐ ܗܼܘܬ. ܘܟܕ ܟܠ ܐܢܫ
                    ܐܬܼܐ ܠܒܥܘܬܐܼ. ܘܢܦܼܩ ܟܠܗܘܢ ܫܘܝܐܝܬ ܠܒܪ ܡܢ ܡܕܝܢܬܐ: ܠܗܝܟܝܐ ܕܐܝܬ ܠܒܪ ܡܢ ܡܕܝܢܬܐ܆
                    ܕܡܬܩܪܐ ܕܒܝܬ ܝܠܕܬ ܐܠܗܐܿ ܗܢܘ ܕܝܢ ܕܡܒܘܓ ܕܒܐܪܥܐ ܕܡܥܪܒܐ. ܘܐܦ ܗܢܘܢ ܐܝܬܝܗܘܢ ܟܠܩܕܘ̈ܢܝܐ:
                    ܘܐܦ ܗܼܘ ܐܦܣܩܦܗܘܢ ܢܦܼܩ ܒܪܝܫܗܘܢ: ܘܟܕ ܡܢܥ ܘܡܛܘ ܠܗ ܠܗܝܟܠܐܼ ܘܥܠ ܠܓܘܗ ܟܠܗܘܢ <pb
                        n="192"/> ܐܝܟ ܥ̈ܙܐ ܒܛܝܪܐ: ܘܓܿܥܝܢ ܒܨܠܘܬܐ ܫܘܝܐܝܬܼ. ܗܘܼܐ ܙܘܥܐ ܡܢ ܫܠܝ. ܘܐܣܬܚܦ
                    ܒܝܬܐ ܗܘܿ ܥܠܝܗܘܢ܆ ܘܟܒܫ ܐܢܘܢ ܠܟܠܗܘܢ ܥܡ ܐܦܣܩܦܗܘܢ: ܘܡܝܬܘ ܒܗ. ܘܐܢܫ ܠܐ ܐܬܦܠܛ ܡܢܗ
                    ܒܚܝ̈ܐ. ܐܠܐ ܡܢ ܫܠܝ ܗܘܼܘ ܟܠܗܘܢ ܚܕܐ ܡܥܨܪܬܐ ܕܐܒܕܢܐ ܘܕܪܘܓܙܐ. ܐܦ ܐܒܕ ܙܕܝܩܐ ܥܡ ܚܛܝܐ. </p>
                <p>ܫܢܬ ܐܠܦܐ ܘܫܬܝܢ܆ ܣܠܼܩ ܥܡܐ ܕܦܘܪ̈ܣܝܐ ܥܠ ܐܪܥܐ ܕܣܘܪܝܐ. ܘܟܒܼܫ ܐܦ ܠܛܝܝ̈ܐ. ܘܐܡܠܟ ܚܠܦܝܗܘܢ
                    ܥܠ ܐܪܥܐ.. ܥܠ ܗܠܝܢ ܩܿܕܡܼ ܐܬܢܒܝ ܐܫܥܝܐ ܟܕ ܐܡܿܪ: ܕܗܐ ܐܬܘܪܝܐܼ ܫܒܛܐ ܗܘ ܕܪܘܓܙܝ. ܘܚܘܛܪܐ
                    ܗܘ ܒܐܝܕܗܘܢ ܕܡܚܘܬܝ. ܥܠ ܥܡܐ ܚܠܦܐ ܐܫܬܕܪܝܘܗܝ. ܘܥܠ ܥܡܐ ܐܟܬܢܐ ܐܦܩܕܝܘܗܝ.. ܘܬܘܒ ܐܡܼܪ܆
                    ܘܢܗܘܐ ܒܝܘܡܐ ܗܿܘܼ. ܢܫܿܪܩ ܡܪܝܐ ܠܕ̈ܒܒܐ ܕܒܫܦܘ̈ܠܝ ܢܗܪ̈ܘܬܐ ܕܡܨܪܝܢ. ܘܐܦ ܠܕܒܘܪ̈ܝܬܐ
                    ܕܒܐܪܥܐ ܕܐܬܘܪ ܘܢܬܬܢܝܚܘܢ ܟܠܗܘܢ ܒܢܚܠܐ ܕܝܬܘܬܼ ܘܒܦܥܪ̈ܐ ܕܟܐܦܐ... ܫܪܝܪܐܝܬ ܕܗܠܝܢ ܐܝܬܝܗܘܢ
                    ܫܒܛܐ ܕܪܘܓܙܐ. ܘܚܘܛܪܐ ܕܡܚܘܬܐ ܒܐܝܕܗܘܢ ܐܝܟ ܡܐ ܕܐܡܼܪ ܢܒܝܐ. ܚܘܛܪ̈ܐ ܛܥܝܢܝܢ ܗܘܼܘ
                    ܒܐܝܕ̈ܝܗܘܢ܆ ܘܒܪܝܫܗ ܕܢܚܕ ܡܢܗܘܢ ܐܝܬ ܗܘܐ ܩܪܘܨܐ ܕܦܪܙܠܐ ܘܕܡܿܝܢ ܠܗܠܝܢ ܕܐܙܿܠܝܢ ܢܩܛܠܘܢ
                    ܟܠ̈ܒܐ.. ܘܕܬܘܒ ܩܼܪܐ ܐܢܘܢ ܕܒܒ̈ܐ ܘܕܒܘܪ̈ܝܬܐܼ. ܒܫܪܪܐ ܕܐܝܟ ܕܒ̈ܒܐ ܥܠ ܟܠ ܙܡܝܢ ܘܟܢܝܢ
                    ܘܥܒܕܝܢ ܪܚܫܐ܆ ܐܦ ܪܝܚܐ ܣܪܝܐܼ. ܗܟܢܐ ܐܦ ܗܠܝܢ ܐܝܬܝܗܘܢ ܚܪ̈ܫܐ ܘܓܢ̈ܒܐ ܘܓܝܪ̈ܐ ܘܐܫܕ̈ܝ ܕܡܐ܆
                    ܘܟܠ ܐܝܟܐ ܕܢܡܛܠ ܚܕ ܚܕ ܡܢܗܘܢܼ. ܒܝ̈ܫܬܐ ܣܿܥܕ ܗܘܐܼ ܐܦ ܡܨܘܬܐ ܘܫܓܘܫܝܐ. ܐܬܥܝܪܘ ܡܢ
                    ܐܪܥܗܘܢܼ. ܘܣܠܼܩ ܒܥܡܐ ܣܓܝܐܐ ܒܕܡܘܬܐ ܕܫܠܚܐ ܕܕܒܘܪ̈ܝܬܐ ܕܫܝ̈ܛܢ ܒܚܙܬܐ ܘܠܐ ܗܦ̈ܟܢ
                    ܠܒܬܪ̈ܗܝܢ. ܗܟܢ ܐܬܫܟܢܫܘ ܘܣܠܼܩ ܥܡ ܐܪܥܐ. ܘܢܚܼܬ ܚܝܠܐ ܕܛܝܝ̈ܐ ܠܘܩܒܠܗܘܢ ܨܝܕ ܥܩܘܠܐ. ܘܠܐ
                    ܩܡ ܩܕܡܝܗܘܢ. ܒܗܿܝ ܕܚܪܒܘܗܝ. ܘܕܫܪܟܐ ܥܪܩܘ <pb n="193"/> ܘܐܬܒܕܪ. ܘܫܩܠ ܙܝܢܐ ܘܪ̈ܟܫܐ
                    ܘܥܘܬܪܐ ܪܒܐ ܡܢܗܘܢ: ܡܕܠ ܕܟܠܗܘܢ ܪ̈ܓܠܐ ܗܘܘ ܘܡܕܡ ܠܐ ܩܢܝܢ ܗܘܘܼ. ܐܠܐ ܚܘܛܪ̈ܐ ܗܠܝܢ
                    ܕܒܐܝܕ̈ܝܗܘܢ.܀ ܐܡܼܪ ܕܝܢ ܥܠܝܗܘܢܼ. ܐܦ ܝܘܐܝܠ ܗܟܢܐ: ܕܐܝܟ ܫܦܝܪܐ ܕܦܪܝܣ ܥܠ ܛܘܪ̈ܐ. ܥܡܐ
                    ܣܓܝܐܐ ܘܥܫܝܢܐ. ܕܐܟܘܬܗ ܠܐ ܗܼܘܐ ܡܢ ܥܠܡ. ܘܒܬܪܗ ܠܐ ܢܗܘܐ ܥܕܡܐ ܠܫܢ̈ܝ ܕܪܕܪ̈ܝܢ. ܩܕܡܘܗܝ
                    ܐܟܠܐ ܢܘܪܐܼ ܘܒܬܪܗ ܡܘܩܕܐ ܫܠܗܒܝܬܐ. ܐܝܟ ܦܪܕܝܣܐ ܕܥܕܝܢ ܐܪܥܐ ܩܕܡܘܗܝܼ. ܘܡܣܒܬܪܗ ܡܕܒܪܐ
                    ܚܪܒܐ. ܘܠܝܬ ܕܡܫܬܘܙܒ ܡܢܗ. ܐܝܟ ܚܙܘܐ ܠܡ ܕܪܟܫܐ ܚܙܘܗ: ܘܐܝܟ ܦܪ̈ܫܐܼ ܗܟܢܐ ܕܪܗܛܝܢ.. ܫܦܝܪ
                    ܩܪܝܗܝ ܗܘܐ ܢܒܝܐ ܚܙܘܐ ܕܪ̈ܟܫܐ. ܒܕܡܘܬܐ ܕܥܢܦܐ ܕܐܝܬ ܠܣܘܣܝܐ ܥܠ ܪܝܫܗ ܘܥܠ ܩܕܠܗܼ. ܗܟܢܐ ܘܐܦ
                    ܐܝܬ ܠܗܘܢ ܣܥܪܐ ܐܪܝܟܐ ܐܝܟ ܥܢܦܐ ܕܣܘܣܝܐ.. ܘܬܘܒ ܐܡܼܪ: ܕܐܝܟ ܦܪ̈ܫܐܼ ܗܟܢܐ ܪܗܛܝܢ. ܘܐܝܟ
                    ܩܠܐ ܕܡܪ̈ܟܒܬܐ ܕܡܢ̈ܗܙܢ ܥܠ ܪ̈ܝܫܝ ܛܘܪ̈ܐ. ܘܐܝܟ ܩܠܐ ܕܫܠܗܒܝܬܐ ܕܢܘܪܐ ܕܐܟܠܐ ܚܒܬܐ. ܘܐܝܟ
                    ܥܡܐ ܥܫܝܢܐ ܕܣܕܝܪ ܠܩܪܒܐ. ܡܢ ܩܕܡܘܗܝ ܢܙܥܘܢ ܥܡܡ̈ܐ. ܘܟܠ ܐܦܝ̈ܢ ܢܐܟ̈ܡܢ ܐܝܟ ܫܘܚܪ̈ܐ ܕܩܕܪܐ.
                    ܐܝܟ ܓܢܒܪ̈ܐ ܢܪܗܛܘܢ. ܘܐܝܟ ܓܒܪ̈ܐ ܢܣܼܩܘܢ ܒܫܘܪ̈ܐ.. ܘܬܘܒ. ܒܡ̈ܕܝܢܬܐ ܢܣܩܘܢ. ܘܥܠ ܫܘܪ̈ܐ
                    ܢܪܗܛܘܢ ܘܥܠ ܒ̈ܬܐ ܢܣܩܘܢ. ܘܡܢ ܟܘ̈ܐ ܢܼܥܠܘܢ ܐܝܟ ܓܢܒ̈ܐ. ܩܕܡܘܗܝ ܐܬܬܕܠܚܬ ܐܪܥܐ ܘܙܥܘ
                    ܫܡܝܐ.. ܘܐܦ ܢܚܘܡ ܐܡܼܪ: ܕܚܙܘܗܘܢ ܐܝܟ ܠܡ̈ܦܝܕܐ ܕܢܘܪܐ. ܘܐܝܟ ܒܪܩܐ ܪܗܛܝܢ. ܢܐܚܕܘܢ
                    ܠܫܠ̈ܛܢܝܗܘܢ ܘܢܬܬܩܠܘܢ ܒܗ̈ܠܟܬܗܘܢ. ܘܢܣܬܪܗܒܘܢ ܠܫܘܪܐ ܘܢܬܛܝܒܘܢ ܥܥ̈ܝܬܐ.. ܘܬܘܒ: ܘܐܦ̈ܝ
                    ܟܠܗܘܢ ܐܘܟܡ ܐܝܟ ܫܘܚܪ̈ܐ ܕܩܕܪܐ.. ܠܘ ܒܠܚܘܕ ܐܦ̈ܝܗܘܢ ܐܝܬܝܗܝܢ ܐܘܟ̈ܡܬܐܼ. ܐܠܐ ܘܟܠܗܘܢ
                    ܠܒܘܫܝ̈ܝܗܘܢ ܐܝܬܝܗܘܢ ܐܘ̈ܟܡܐ. ܟܠܗ ܓܝܪ ܠܒܘܫܗ ܐܘܟܡܐ ܐܝܬܘܗܝ. ܐܝܟܢܐ ܕܡܢ ܥܠܬܐ ܗܕܐ ܡܬܩܪܝܢ
                    ܗܘܘ <pb n="194"/> ܡܣ̈ܘܕܐ. ܗܿܘ ܕܒܠܫܢܐ ܣܘܪܝܝܐ ܡܬܬܪܓܡ ܐܘ̈ܟܡܐ.</p>
                <p>ܟܕ ܕܝܢ ܟܒܫܘܗܿ ܠܐܪܥܐ ܬܚܬܝܬܐܼ. ܫܕܪ ܬܘܒ ܡܪܘܢ ܥܠܝܗܘܢ ܠܒܪ ܗܘܒܝܪܐ ܠܢܨܒܝܢ. ܘܐܦܠܐ ܗܢܐ
                    ܗܘܼܐ ܠܗ ܩܘܡܐ ܠܘܩܒܠܗܘܢ. ܐܠܐ ܗܙܡܘܗܝ ܐܦ ܠܗ. ܘܗܝܕܝܢ ܢܚܬ ܬܘܒ ܥܒܕܠܗ ܒܪ ܡܪܘܢ. ܘܐܙܕܟܝ ܐܦ
                    ܗܼܘ. ܘܐܬܼܐ ܐܦ ܡܪܘܢ. ܘܟܕ ܩܪ̈ܒܐ ܣܓܝ̈ܐܐ ܡܚܘ: ܘܡܢ ܬܪ̈ܝܗܘܢ ܓܒ̈ܐ ܩܛ̈ܠܐ ܣܓܝ̈ܐܐ ܐܪܡܝܘ ܡܢ
                    ܚܕ̈ܕܐܼ. ܠܚܪܬܐ ܡܼܚܘ ܩܪܒܐ ܩܫܝܐ ܘܥܙܝܙܐܼ ܘܐܦ ܪܘܬ ܐܪܥܐ ܡܢ ܕܡܐ ܣܓܝܐܐ ܕܐܫܕܘ ܥܠܝܗܿ ܒܝܬ
                    ܙܒ̈ܐ. ܘܐܬܗܙܡ ܡܪܘܢ ܘܥܪܩ. ܘܐܬܒܕܪ ܚܝܠܗ. ܘܥܪܩ ܗܼܘ ܘܥܒܼܪ ܦܪܬ. ܘܐܬܚ̈ܕܝܢ ܡܕܝ̈ܢܬܐ ܟܠܗܝܢ
                    ܩܕܡܘܗܝ. ܘܐܦ ܨܼܒܘ ܡܥܪ̈ܒܝܐ ܠܡܩܪܒܘ ܥܡܗ. ܘܡܢ ܗܫܐ ܐܒܕܘ ܘܠܐ ܐܫܬܟܚ܆ ܠܐ ܗܼܘ ܘܐܦܠܐ ܐܢܫ ܡܢ
                    ܕܝܠܗ. ܐܝܠܝܢ ܕܝܢ ܕܨܕܘ ܡܢܗܘܢܼ ܩܛܼܠ. ܘܡܢܗܘܢ ܐܣܪܘ ܒܝܬ ܐܣܝܪ̈ܐ. ܦܘܪ̈ܣܝܐ ܕܝܢ ܟܕ ܗܙܡܘܗܝ
                    ܠܡܪܘܢ. ܦܪܚ ܒܐܪܥܐ ܐܝܟ ܕܐܒ̈ܐ ܕܪܡܫܐܼ ܘܐܝܟ ܢܫܪܐ ܕܟܦܿܢ ܠܡܟܘܠܬܐ. ܕܥܠܝܗܘܢ ܐܬܢܒܝ ܐܦ
                    ܚܒܩܘܩ ܟܕ ܐܡܼܪ: ܕܗܐ ܡܩܿܝܡ ܐܢܐ ܠܟ̈ܠܕܝܐܼ ܥܡܐ ܡܪܝܚܐ ܘܡܪܝܪܐ. ܕܐܙܿܠ ܒܦܬܝܗܿ ܕܐܪܥܐ ܠܡܪܬ
                    ܡ̈ܫܟܢܐ ܕܠܐ ܕܝܠܗ. ܥܫܝܢ ܗܘ ܘܕܚܝܠ. ܘܕܝܢܗ ܡܢܗ ܡܦܩ. ܒܫܪܪܐ ܕܒܦܬܝܐ ܕܐܪܥܐ ܪܕܐ ܗܘܐ.
                    ܩܠܝܠܝܢ ܠܡ ܪ̈ܟܫܘܗܝ ܡܢ ܢܡܪ̈ܐ. ܘܚܪܝܦܝܢ ܡܢ ܕܐܒ̈ܐ ܕܪܡܫܐ. ܢܛܘܣܘܢ ܐܝܟ ܢܫܪܐ ܕܟܦܢ
                    ܠܡܟܘܠܬܐ. ܟܠܗܘܢ ܠܚܛܘܦܝܐ ܐܬܿܝܢ. ܟܐܢܐܝܬ ܕܡܝ ܐܢܘܢ ܢܒܝܐ ܗܢܐܼ ܠܕܐܒ̈ܐ ܕܪܡܫܐ. ܡܛܠ ܕܕܐܒܐ
                    ܒܝܕ ܕܟܠܗ ܝܘܡܐ ܠܐ ܡܬܚܙܐܼ ܘܐܦܠܐ ܡܫܟܚ ܠܡܬܚܙܝܘ ܡܢ ܒܢܝ̈ܢܫܐ ܘܡܢ ܟܠܒ̈ܐ. ܥܕܢ ܪܡܫܐ ܟܿܦܢ
                    ܒܗܿܝ ܕܟܝܠܗ ܝܠܘܡܐ ܠܐ ܐܟܠ. ܒܡܕܢܚ̈ܝ ܫܡܝܐ ܠܡ ܡܬܚܡܠܝܢ. <pb n="195"/> ܘܒܡܥܡܪ̈ܝܗܘܢ
                    ܪܒܥܝܢ. ܘܢܦܩ ܒܪܢܫܐ ܠܥܒܕܗ ܘܠܦܘܠܚܢܗ ܥܕܡܐ ܠܪܡܫܐ. ܐܝܟ ܡܐ ܕܟܦܢܝܢ ܘܓܝܥܝܢ: ܗܟܢܐ ܐܝܬܝܗܘܢ
                    ܗܘܘ. ܘܐܝܟ ܢܐܫܪܐ ܕܡܝܠܠ ܡܐ ܕܟܿܦܝܢ: ܗܟܢܐ ܡܝܠܠܝܢ ܗܘܘ. ܘܟܠ ܐܝܟܐ ܕܡܛܝܢܼ ܚܛܦܝܢ ܗܘܘ
                    ܥܒܕܗܘܢ ܕܒܢܝ̈ܢܫܐܼ ܐܝܟ ܕܐܒ̈ܐ. ܐܝܟ ܡܐ ܕܐܡܼܪ܆ ܕܟܠܗܘܢ ܠܚܛܘܦܝܐ ܐܬܿܝܢ. ܘܗܼܘ ܠܡ ܒܡ̈ܠܟܐ
                    ܡܡܝܩ܆ ܘܒܫ̈ܠܝܛܢܐ ܡܒܙܚ. ܘܥܠ ܟܠ ܟܪ̈ܟܝܢ ܓܚܿܟ.. ܐܝܟܢܐ ܠܐ ܫܦܝܪ ܐܡܿܪܐ ܢܒܝܘܬܐ ܕܓܿܚܟ ܥܠ
                    ܟܪ̈ܟܐ: ܒܝܕ ܗܿܝ ܕܒܐܝܕ̈ܝܗܘܢ ܐܬܥܩܼܪ ܟܠܗܘܢ ܫܘܪ̈ܐ ܕܡܕ̈ܝܢܬܐ. ܘܡܕܡ ܕܡ̈ܠܟܐ ܬܩ̈ܢܐ ܘܚܟܝ̈ܡܐ
                    ܥܒܼܕܘ ܒܕܗܒܐ ܣܓܝܐܐܿ. ܡܛܠ ܢܘܛܪܐ ܕܒܥܠܕ̈ܒܒܐܼ. ܗܢܼܘܢ ܚܒܠܘܗܝ. ܐܡܼܪ ܕܗܼܘ ܒܡ̈ܠܟܐ ܡܡܝܩ܆
                    ܘܒܫܠܝ̈ܛܢ ܡܒܙܚ. ܐܝܟܢܐ ܡܝܩ ܐܘ ܒܙܚ܆ ܐܠܐ ܟܕ ܥܩܪ ܬܩܢ̈ܬܗܘܢ܀ ܗܘܼܐ ܕܝܢ ܥܡܠܐܩܕܡܝܐ ܥܠ
                    ܓܙܝܪܬܐ ܥܿܟܝ. ܘܐܦܩܘܢ ܦܘܩܕܢܐ ܕܠܗܘܢ ܡܫ̈ܠܡܢܐ ܢܘܟܡܘܢ ܠܒܘ̈ܫܝܗܘܢ. </p>
                <p>ܒܫܢܬ ܐܠܦܐ ܘܚ̈ܡܫܝܢ ܘܐܪ̈ܒܥ܆ ܢܬܪܘܢ ܟܘ̈ܟܒܐ ܕܒܫܡܝܐܼ ܒܪܝܫܗ ܕܟܢܘܢ ܐܚܪܝܼ. ܒܝܘܡ ܥܪܘܒܬܐ.
                    ܘܗܟܢܐ ܡܬܚܙܝܢ ܗܘܘܼ ܐܝܟ ܐܣܦܝܪ̈ܐ ܕܢܘܪܐ ܕܪܕܝܢ ܠܟܠ ܓܒܝ̈ܢ. ܟܕ ܡܩܕܡܝܢ ܗܘܘ ܘܡܘܕܥܝܢ ܥܠ
                    ܐܘܠܨܢ̈ܐ ܕܐܬܼܘ ܥܠ ܐܪܥܐ ܡܢ ܒܬܪܟܝܢ܇ ܕܚܪܒܐ ܘܡܘܬܢܐ. ܘܥܠ ܡܬܝܬܝܗܘܢ ܕܦܘܪ̈ܣܝܐ. </p>
                <p>ܫܢܬ ܐܠܦܐ ܘܫܬܝܢ ܘܚܕܐܼ. ܚܘܪܘܢ ܛܝܝ̈ܐ.. ܛܝ̈ܝܐ ܕܝܢ ܟܕ ܚܙܘ ܒܝ̈ܫܬܐ ܕܡܣܒܠܝܢ ܒܗܘܢ ܦܪ̈ܣܝܐ.
                    ܘܠܐ ܚܝܣܝܢ ܥܠܝܗܘܢܼ ܕܢܩܛܠܘܢ ܐܢܘܢ ܐܝܟ ܥܪ̈ܒܐܼ. ܘܕܫܒܘܢ ܥܒܕܗܘܢ: ܠܐ ܚܡܣܢ ܬܘܒܼ ܘܚܼܿܘܪ..
                    ܐܡܼܪ ܓܝܪ ܘܒܡ̈ܠܟܐ ܘܒܫ̈ܠܝܛܢܐ ܡܒܙܚ. ܘܬܘܒܼ ܘܫܝܼܛܐ ܢܫܬܠܿܛ ܒܪܘܪ̈ܒܢܐܼ ܘܡܨܥܪ̈ܐ ܥܠ
                    ܡܝܩܪ̈ܐ..ܚܘܪܘܢ <pb n="196"/> ܕܝܢ ܛܝ̈ܝܐܼ. ܘܩܛܠ ܡܢܗܘܢ ܥܡܐ ܣܓܝܐܐ. ܘܐܦ ܛܪܕ ܐܢܢ ܘܢܚܬܘ
                    ܠܐܪܥܗܘܢ. ܟܕ ܠܐ ܐܡܠܟ ܫܢܬܐ ܡܫܡܠܝܬܐ. ܘܩܛܪ ܦܬܢܐܼ ܘܢܦܼܩ ܒܘܪܝܟܐ ܒܚܪܘܪܝܘܬܐ. </p>
                <p>ܘܒܫܢܬ ܐܠܦܐ ܘܫܬܝܢ ܘܬܪܬܝܢ܆ ܐܦܬܢܘ ܛܝܝ̈ܐ ܕܡܝܦܪܩܛܐ ܥܠ ܐܬܪܗܘܢ. ܘܫܪܝܘ ܥܿܒܕܝܢ ܒܝܗܫܬܐ
                    ܪܘܪ̈ܒܬܐ ܒܒܢ̈ܝ ܛܘܪܐ ܘܒܐܬܪܐ. ܘܣܠܼܩ ܥܠ ܩܠܝܐܡ ܕܩܘܠܒܼ ܩܘܪܐ ܒܪ ܬܒܝܬ. ܘܠܒܟ ܐܢܘܢ
                    ܠܪ̈ܗܘܪܒܢܘܗܝ. ܘܐܦ ܩܼܛ ܠܫܒ̈ܥܐ ܡܢܗܘܢ. ܘܗܝܕܝܢ ܟܕ ܗܠܝܢ ܗܘ̈ܝ ܘܫܡܼܥ ܕܐܬܩܛܠܘ: ܐܚܝ̈ܗܘܢ
                    ܒܢ̈ܝ ܩܠܝܡܐ ܕܦܝܣܼ. ܠܒܟ ܢܦܫܗܘܢ ܕܠܐ ܢܐܒܫ ܠܗܘܢ ܡܢ ܐܚܝ̈ܗܘܢ. ܘܐܬܟܝܢ ܓܒܪܐ ܠܒܝܒܐ ܘܡܗܝܡܢܐ
                    ܘܕܚܠ ܠܐܠܗܐܼ. ܓܒܪܐ ܕܫܡܗ ܝܘܚܢܢ ܒܪ ܕܕܝ. ܡܢܗܿ ܕܝܠܗܿ ܕܦܝܣ ܩܪܝܬܐ. ܘܟܿܢܼܫ ܐܢܘܢ ܠܟܠܗܘܢ
                    ܒܢ̈ܝ ܩܠܝܡܐ ܕܦܝܣܼ. ܘܡܠܠ ܥܡܗܘܢ ܘܐܡܼܪ ܠܗܘܢ: ܕܝܘܡܢܐ ܝܿܕܥܬܘܢ ܕܡܠܟܐ ܠܝܬ ܕܢܬܒܥ ܕܡܼܢ ܡܢ
                    ܐܝ̈ܕܝ ܗܠܝܢ. ܘܐܢܕܝܢ ܢܫܒܘܩ ܐܢܘܢ ܡܬܟܢܫܢ ܥܠܝܢܼ ܡܣܩܝܢ ܠܢ ܡܢ ܐܪܥܐ ܘܠܟܠ ܕܐܝܬ ܠܢ. ܘܗܢܼܘܢ
                    ܩܠܝܠܐܝܬ ܫܡܥܘܗܝܼ. ܘܐܙܠ ܒܬܪܗ. ܘܥܒܕܘܗܝ ܠܗܘܢ ܪܝܫܐ. ܘܐܦ ܐܥܠ ܐܢܘܢ ܠܗܝܟܠܐ ܩܕܝܫܐ. ܘܐܝܡܝܘ
                    ܠܗ ܒܐܪ̈ܙܐ ܐܠܗܝ̈ܐܼ ܕܫܡܥܝܢ ܠܗ ܟܠ ܡܐ ܕܦܿܩܼܕ ܠܗܘܢ. ܘܠܐ ܥܿܒܪܝܢ ܥܠ ܡܠܬܗ. ܘܐܦܠܐ ܡܬܢܟܠܝܢ
                    ܥܠܘܗܝ ܒܚܕ ܡܢ ܐܣܟܝܡ. ܗܼܘ ܕܝܢ ܚܝܠܬܢܐܝܬ ܐܬܓܒܪ ܟܕ ܥܼܒܕ ܠܥܠ ܡܢܗ ܪܝܫܐ ܐܠܗܐ. ܘܫܩܠ
                    ܣܝܥܬܗܼ ܘܥܼܒܕ ܠܗܿ ܪ̈ܝܫܝ ܚ̈ܝܠܘܬܐ. ܘܪ̈ܝܫܝ ܐܠܦ̈ܐ. ܘܪ̈ܝܫܝ ܡܘ̈ܬܐ. ܘܪ̈ܝܫܝ ܚܡܫ̈ܝܢ.
                    ܘܪ̈ܝܫܝ ܥܣܪܐ. ܘܐܦ ܐܩܝܡ ܡܛܪ̈ܢܐ ܥܠ ܬܪ̈ܥܐ ܕܥܿܠܝܢ ܟܠܗܘܢ ܠܛܘܪܐ. ܘܢܦܩ ܓܒܪܐ ܕܫܡܗ ܣܘܕܐ:
                    ܟܕ ܡܫܬܘܕܐ ܠܟܠܗܘܢ ܛܝ̈ܝܐ ܕܝܠܗܿ <pb n="197"/> ܕܡܝܦܪܩܛܐܼ. ܕܢܐܝܬܐ ܐܢܘܢ ܠܪ̈ܝܫܝܗܘܢ
                    ܕܪ̈ܘܪܒܢܐ ܕܛܘܪܐ ܟܕ ܦܣܝܩܝܢܼ. ܘܠܟܠܗܘܢ ܗܢܿܘܢ ܕܫܪܟܐ ܢܥܠ ܐܢܘܢ ܒܐܣܘܪ̈ܐ. ܘܟܕ ܫܘܘ̈ܕܝܐ
                    ܕܐܝܟ ܗܠܝܢ ܣܡܼ. ܕܒܼܪ ܥܡܗ ܚܝܠܐ ܣܓܝܐܐܼ ܘܢܦܼܩ ܥܠܝܗܘܢ. ܐܝܟ ܠܡ ܒܥܿܐ ܫܝܢܐ. ܗܢܘܢ ܕܝܢ ܟܕ
                    ܝܼܕܥܘ ܠܨܢܥܬܗ ܢܟܝܠܬܐܼ. ܢܦܠ ܥܠܘܗܝ ܡܢ ܫܠܝܼ. ܘܩܛܠ ܡܢܗ ܥܡܐ ܣܓܝܐܐ. ܘܕܫܪܟܐ ܥܪܩ ܘܐܬܩܛܠܘ
                    ܒܝܕ ܪ̈ܟܫܐ ܕܬܚܘܬܝܗܘܢ ܘܥܠ ܠܡܕܝܢܬܐ. ܘܡܢ ܗܿܝܕܝܢ ܐܬܥܝܪܬ ܒܝܫܬܐ ܪܒܬܐ ܒܝܢܬܗܘܢ.܀ ܥܡܠܐ ܕܝܢ
                    ܐܝܢܐ ܕܡܢ ܙܒܢܐ ܕܬܪ̈ܬܝܢ ܫܢܝ̈ܢܼ ܒܚܣܢܐ ܕܩܘܠܒ ܝܿܬܒ ܗܘܐܼ. ܗܼܘܐ ܨܒܢܐ ܡܢ ܬܪ̈ܝܗܘܢ ܓܒ̈ܐܼ.
                    ܕܛܝ̈ܝܐ ܘܕܟܪ̈ܣܛܝܢܐܼ. ܕܢܚܘܬ ܡܢ ܚܣܢܐ: ܘܠܐ ܫܠܼܡ. ܐܠܐ ܐܦܬܢܘ ܒܗ. ܛܝܝ̈ܐ ܕܝܢ ܒܥܿܝܢ ܗܘܘ
                    ܠܡܚܬܘܬܗ ܡܢ ܬܡܢ܆ ܕܕܠܡܐ ܢܡܪܕ ܠܗ ܥܡ ܛܘܪ̈ܝܐ. ܘܐܦ ܗܢܘܢ ܣܘܪ̈ܝܝܐ ܒܥܿܝܢ ܗܘܘ ܕܢܚܘܬ
                    ܕܕܠܡܐܢܬܢܟܠ ܥܠܝܗܘܢ. ܗܼܘ ܕܝܢ ܟܕ ܥܼܨܐ ܠܬܪ̈ܝܗܘܢ ܓܒ̈ܐܼ ܐܡܪܕܘ ܒܗ ܒܚܣܢܐ. ܘܐܦ ܟܿܢܼܫ ܠܗ
                    ܐܢܫܐ ܦܚ̈ܙܐ: ܘܗܼܘܐ ܥܠܝܗܘܢ ܪܝܫܐ. ܘܐܦ ܕܒܪܗܿ ܠܟܠܗܿ ܣܝܥܬܗܼ. ܘܢܚܼܬ ܢܫܒܐ ܠܩܘܪ̈ܝܣ ܘܢܿܣܩ
                    ܐܢܝ̈ܢ ܠܚܣܢܐ. ܘܢܦܠ ܡܢ ܫܠܝ ܥܠ ܐܠܘܠ ܘܦܫܦܫܛ. ܘܣܥܪ ܒܗ̈ܝܢ ܟܠܗܝܢ ܣܢܝ̈ܬܐܼ. ܗܼܘ ܘܚܝܠܗ.
                    ܘܐܣܪ ܠܟܠܗܘܢ ܥܡܘܪ̈ܝܗܝܢ. ܘܒܙ ܠܟܠ ܕܩܢܝܢ. ܘܟܕ ܗܢܘܢ ܣܥܿܪܝܢ ܒܝ̈ܫܬܐ ܠܥܡܘܪ̈ܝܗܿ ܕܩܪܝܬܐܼ.
                    ܫܠܚ ܠܗ ܡܛܫܝܐܝܬ ܠܝܘܚܢܢ: ܕܐܕܪܟܘܢ ܠܢ ܕܠܐ ܢܬܕܒܪ ܒܫܒܝܐ. ܝܘܚܢܢ ܕܝܢ ܟܕ ܫܡܥ ܥܠ ܐܘܠܨܢܐ
                    ܕܐܚ̈ܘܝܼ ܐܬܪܗܒ. ܘܩܠܝܠܐܝܬ ܕܒܪ ܚܝܠܗܼ ܘܢܚܬ ܥܠܝܗܘܢ. ܘܥܕ ܠܠܝܐ ܗܘܼ ܐܬܟܪܟܘܗܿ ܠܩܪܝܬܐ ܗܿܝ
                    ܕܒܗܿ ܐܝܬܝܗܘܢ. ܘܫܠܚ ܠܗܘܢ. ܕܦܘܩ ܡܢ ܓܘ ܩܪܝܬܐ ܘܙܠܘ ܒܫܠܡܐ. ܗܼܘ ܕܝܢ ܠܐ ܐܬܬܛܦܝܣ. ܐܠܐ
                    ܕܒܼܪ ܠܚܝܠܗ ܟܕ ܡܙܝܢܝܢܼ ܘܢܦܼܩ ܥܠܝܗܘܢ ܠܩܪܒܐ. ܘܢܦܼܠ ܥܠܘܗܝ ܘܐܬܩܛܠ ܗܼܘ <pb n="198"/>
                    ܘܚܝܠܗ. ܘܐܬܗܦܟ ܡܪܝܐ ܒܝܫܬܗ ܒܪܝܫܗ. ܘܣܚܦܗ ܩܕܡܝܗܘܢ ܘܡܝܬ.܀ ܐܝܬ ܗܘܼܐ ܕܝܢ ܒܗ ܒܛܘܪܐ ܓܒܪܐ
                    ܚܕ ܡܢ ܪ̈ܝܫܢܐ ܕܒܗܘܢܼ ܕܡܬܩܪܐ ܣܛܦܢܐ ܒܪ ܦܘܠܘܣܼ ܡܢ ܒܢ̈ܝ ܛܘܪ̈ܐܼ. ܓܒܪܐ ܥܢܬܐ ܘܢܟܝܠܐ. ܗܢܐ
                    ܕܝܢ ܟܕ ܕܫ ܥܠ ܡܠܬܐ ܕܐܠܗܐܼ. ܗܿܝ ܕܝܗܒ ܩܕܡ ܪ̈ܐܙܐ ܐܠܗܝ̈ܐ ܠܝܘܚܢܢ: ܒܟܠܙܒܢ ܒܢܟܠܐܿ ܐܝܬܘܗܝ
                    ܠܘܬܗܘܢ. ܟܕ ܐܝܬܘܗܝ ܗܘܐ ܠܒܗ ܕܫܿܠܡ ܠܛܝ̈ܝܐ. ܘܫܠܚ ܒܬܪ ܚܝܠܐ ܕܛܝܝ̈ܐ ܒܢܟܠܐ. ܘܐܬܼܐ ܨܝܕܘܗܝ
                    ܠܩܪܝܬܐ ܐܝܕܐ ܕܡܬܩܪܝܐ ܚܕܘ܆ ܥܘܦ ܥܡ ܚܝܠܐ ܣܓܝܐܐ. ܘܣܡ ܥܡܗܘܢ ܪܐܙܐ ܒܢܟܠܗܼ. ܕܢܝܬܝܘܗܝ
                    ܠܝܘܚܢܢ ܘܢܫܠܡܝܘܗܝ ܒܝܬ ܐܝܕ̈ܘܗܝ. ܐܝܟܐ ܕܐܦ ܥܒܼܕ ܘܫܡܠܝ ܐܝܟ ܨܒܝܢܗ. ܐܠܐ ܠܐ ܝܗܼܒ ܐܠܗܐ
                    ܪܓܬܗ ܠܥܘܠܐ: ܘܡܚܫܒܬܐ ܐܝܕܐ ܕܐܬܚܫܒ ܥܠ ܬܡܝܡܐܼ. ܒܪܝܫܗܘܢ ܣܠܩܬ: ܘܐܦ ܓܡܘܨܐ ܐܝܢܐ ܕܚܦܪ
                    ܒܩܘ̈ܡܬܗܘܢ ܡܿܠܝܘ. ܐܥܠܘ ܐܢܘܢ ܠܓܘ ܒܝܬܐ ܠܥܘܦ ܘܠܬܪ̈ܝܢ ܚܒܪ̈ܘܗܝܼ. ܘܛܫܝ ܐܢܘܢ ܒܬܘܢܐ. ܘܣܡ
                    ܥܡܗܘܢ ܡܠܬܐ: ܕܟܕ ܢܝܬܝܘܗܝ ܠܝܘܚܢܢ ܘܢܥܠܘܗܝ ܨܝܕܘܗܝ ܠܓܘ ܒܝܬܐܼ. ܢܩܘܡܘܢ ܐܢܘܢ ܡܢ ܬܘܢܐܼ
                    ܘܢܩܛܠܘܢܝܗܝ. ܠܗ ܕܝܢ ܚܠܝܐ ܐܘܬܒ ܬܘܒ ܒܟܡܝܢܐ ܠܚܕܪ ܩܪܝܬܐ. ܘܫܠܼܚ ܩܠܝܠܐܝܬ ܒܬܪ ܝܘܚܢܢ:
                    ܕܣܪܗܒ ܬܐ ܘܠܐ ܬܬܥܟܪ. ܢܚܙܐ ܡܘܢ ܥܿܒܕܝܢܢ. ܕܚܝܠܐ ܚܕܝܪ ܠܢ ܟܠ ܓܒ̈ܝܢ. ܝܘܚܢܢ ܕܝܢ ܒܝܕ
                    ܬܡܝܡܘܬܗ܆ ܐܝܟ ܐܡܪܐ ܠܢܟܣܬܐܼ ܩܠܝܠܐܝܬ ܡܛܐ. ܟܕ ܡܕܡ ܠܐ ܝܿܕܥ. ܘܟܕ ܕܝܢ ܩܪܝܒ ܠܡܥܠܘ ܠܒܝܬܐ
                    ܗܿܘ ܕܒܗ ܟܡܝܢܐ ܝܬܒ ܠܗܼ. ܐܬܛܝܒ ܠܗ ܐܝܟ ܕܡܢ ܨܒܝܢܐ ܕܐܠܗܐ: ܓܒܪܐ ܡܗܝܡܢܐ ܘܕܚܠ ܠܐܠܗܐ܆
                    ܕܪܓܝܫ ܒܗ ܒܪܐܙܐܼ. ܘܓܼܠܐ ܠܗ ܥܠܘܗܝ ܕܢܟܼܠܐ. ܘܗܼܦܟ ܠܒܬܪܗ ܩܠܝܠܐܝܬ. ܘܟܕ ܗܢܼܘܢ ܡܣܟܝܢ ܕܗܐ
                    ܐܬܿܐ ܘܦܠܚܝܢ ܒܗ <pb n="199"/> ܪܓܬܗܘܢ: ܫܕܪ ܚܝܠܐ ܟܕ ܠܐ ܥܕܟܝܠ ܪܓܫܝܢ ܥܠ ܚܝܠܐ ܗܘ
                    ܕܥܡܗܘܢܼ. ܘܟܪܟ ܐܢܘܢ ܡܢ ܟܠܗܘܢ ܓܒ̈ܝܢ. ܘܐܢܫ ܠܐ ܐܬܦܠܛ ܡܢܗܘܢܼ. ܐܠܐ ܫܦܕ ܐܢܘܢ ܠܟܠܗܘܢ
                    ܒܩܘܢܛܪ̈ܐ. ܟܕ ܠܐܣܛܦܢܐ ܥܕܟܝܠ ܪܓܝܫ ܘܐܦܠܐ ܥܘܦ ܪܝܫ ܚܝܠܗܘܢ. ܟܕ ܐܪܓܫ ܒܐܝܠܝܢ ܕܓܕܫ
                    ܒܚܒܪ̈ܝܗܘܢܼ. ܪܟܒ ܥܠ ܪ̈ܟܫܐ ܩ̈ܠܝܠܐ ܕܥܡܗܘܢܼ ܘܚܪ ܠܡܬܦܠܛܘ. ܟܕ ܐܦ ܠܐ ܗܟܢܐ ܐܡܼܕܘ: ܒܗܿܝ
                    ܕܢܦܼܩ ܒܬܪܗܘܢ ܐܢ̈ܫܐ ܩܠܝ̈ܠܐܼ ܘܐܕܪܟܘܗܝ ܘܩܛܠܘܗܝܼ. ܠܗ ܘܠܚܒܪ̈ܘܗܝ ܒܪܒܐܼ ܘܡܝܬ. ܣܛܦܢܐ ܕܝܢ
                    ܟܕ ܚܙܐ ܕܐܬܦܪܣܝ ܠܗ ܙܝܦܗܼ. ܘܕܣܛܢܐ ܐܒܘܗܝ: ܥܪܩ ܘܐܫܬܘܙܒ ܠܡܕܝܢܬܐܼ ܘܠܐ ܡܝܬ. ܘܬܘܒ ܠܐ
                    ܥܠܘܝ ܠܛܘܪܐ ܡܛܠ ܕܕܚܠ܀ ܘܡܢ ܗܪܟܐ ܬܘ ܒܐܬܬܘܣܦ ܒܝ̈ܫܬܐ ܥܠ ܒܝ̈ܫܬܐܿ. ܕܒܝܢܬ ܛܘܪ̈ܝܐ
                    ܘܠܛܝܝ̈ܐ: ܘܩ̈ܛܠܐ ܡܢ ܚܕ̈ܕܐ ܕܠܐ ܣܟܐ ܥܒܿܕܝܢ ܗܘܘ ܟܠܝܘܡ. ܘܠܒܟ ܐܢܘܢ ܒ̈ܢܝ ܛܘܪܐ ܠܬܪ̈ܥܐ:
                    ܘܠܐ ܐܬܚܙܝ ܐܢܫ ܛܝܝܐ ܒܟܠܗ ܛܘܪܐ. ܐܠܐ ܢܒܼܥ ܠܗܘܢ ܫܦܝܐ ܐܚܪܢܐܼ ܡܢ ܓܒܗܘܢ ܓܘܝܐ. ܓܒܪܐ
                    ܐܘܪܛܝܐ ܕܫܡܗܼ ܓܪܝܓܪ. ܗܢܐ ܢܦܼܩ ܥܠܝܗܘܢ ܒܚܝܠܐ ܣܓܝܐܐܼ. ܘܐܩܪܒ ܥܡ ܒ̈ܢܝ ܢܗܪܐ ܕܚܪ̈ܐ. ܘܩܛܠ
                    ܡܢܗܘܢ ܥܡܐ ܣܓܝܐܐ: ܘܕܫܪܟܐ ܨܕܘ ܐܢܘܢ ܡܢ ܐܝܕܐܼ. ܘܚܒܠ ܐܢܘܢ ܠܗܕ̈ܡܝܗܘܢ. ܟܕ ܡܢܗܘܢ ܩܼܛܥ
                    ܐܕܢܝ̈ܗܘܢ܇ ܡܢܗܘܢ ܩܼܛܥ ܢܚܝܪ̈ܝܗܘܢ. ܘܐܚܪ̈ܢܐ ܟܚܠ ܥܝܢܝ̈ܗܘܢ ܒܢܘܪܐ. ܠܒܟ ܕܝܢ ܢܦܫܗܘܢ ܟܠܗܘܢ
                    ܒܢ̈ܝ ܛܘܪܐ ܨܗܝܐ. ܘܫܠܡ ܠܝܘܚܢܢ.܀ ܒܐܬܪ̈ܘܬܐ ܕܝܢ ܡܕܢܚܝ̈ܐ. ܢܦܼܩ ܒܘܪܝܟܐ ܒܚܪܝܪܘܬܐ. ܒܐܬܪܐ
                    ܕܝܢ ܕܐܘܪܗܝܼ ܬܘܒ ܢܦܼܩ ܥܘܒܝܕ ܐܠܗ ܒܪ ܒܘܟܬܪܝ. ܗܢܐ ܒܝ̈ܫܬ ܪ̈ܘܪܒܬܐ ܥܒܼܕ ܒܐܢܫ̈ܐ ܣܓܝ̈ܐܐܼ.
                    ܝܬܝܪܐܝܬ ܒܝܬ ܡܥܕܡܐ. ܠܒܟ ܠܪܘܪ̈ܒܢܝܗܿ. ܘܛܿܘܪܝ ܐܢܘܢ ܐܝܟ <pb n="200"/> ܢܘ̈ܢܐ ܒܢܘܪܐ ܡܛܠ
                    ܕܗܒܐ. ܘܣܓܝ̈ܐܐ ܩܼܛܠ. ܘܫܒܼܐ ܘܐܚܪܒ ܐܢܘܢ. ܠܥܘܡܪ̈ܐ ܕܝܢ ܟܠܗܘܢ ܕܒܐܪܥܐ ܕܐܘܪܗ ܘܕܚܪܢ
                    ܘܕܬܠܐܼ. ܐܚܪܒ ܐܢܘܢ ܘܢܣܒ ܟܠܗ ܥܒܿܕܗܘܢ. ܟܕ ܐܦ ܠܪ̈ܝܫܢܝܗܘܢ ܛܘܝ ܐܢܘܢ ܒܢܘܪܐܼ ܘܡܝܬ..
                    ܘܗܠܝܢ ܐܢܘܢ ܥܘܡܪ̈ܐ ܕܐܘܒܕ ܥܡ ܩܘܪ̈ܝܘܣ ܣܓܝ̈ܐܬܐ. ܕܝܪܐ ܕܩܘ̈ܒܐ. ܘܕܝܪܐ ܕܪܝܫܡܬܼ. ܕܐܝܬ
                    ܒܛܝܫܦܐ. ܘܕܝܪܐ ܕܩܬܪܐ. ܘܕܝܪܐ ܪܒܬܐ ܕܚܣܡܝ. ܘܕܝܪܐ ܕܡܪܝ ܠܥܙܪ. ܘܒܝܬ ܡܥܕܐ. ܘܕܝܪܐ ܕܡܪܝ
                    ܗܒܝܠ. ܘܕܝܪܐ ܕܡܪܝ ܡܝܓܣ. ܘܕܝܪܐ ܕܣܢܝܢ. ܥܡ ܩܘܪ̈ܝܣ ܣܓܝ̈ܐܬܐ. ܗܢܐ ܕܝܢ ܪܫܝܥܐ ܥܠ ܥܘܡܪ̈ܐ
                    ܗܼܘܬ ܟܠܗܿ ܗܪܬܝܗ. ܐܦ ܥܠ ܥܕ̈ܬܐ ܐܚܡܠܗ ܣܛܝܢܐ. ܘܐܦ ܓܙܡܿ ܗܘܼܐ ܟܠܝܘܡ ܥܠ ܥܘܡܪ̈ܐ ܡܕܢܚ̈ܝܐ
                    ܘܓܪ̈ܒܝܝܐܼ. ܕܢܥܼܒܕ ܡܢܗܘܢ ܢܩܡܬܐ ܗܿܝ ܕܣܛܢܐ ܐܒܘܗܝ.</p>
                <p>ܥܠ ܣܬܘ̈ܐ ܪܘܪ̈ܒܐ ܕܗܘܘ ܬܠܬܐ ܚܕ ܒܬܪ ܚܕ. ܘܥܠ ܬܠܓܐ ܪܒܐ ܕܢܚܼܬ ܒܗܘܢ. ܘܥܠ ܣܘܦܢܐ ܕܩܢܝ̈ܢܐ
                    ܘܕܚܝ̈ܘܬܐ ܘܕܦܪ̈ܚܬܐ ܕܡܝܒܬ ܒܝܕ ܩܘܪܐ ܪܒܐ ܕܗܘܼܐ ܒܗ̈ܝܢ.. ܒܗܿ ܕܝܢ ܒܫܢܬܐ ܗܕܐ ܗܘܼܬ ܦܬܢܐܼ.
                    ܢܚܼܬ ܬܠܓܐ ܪܘܪܒܐ ܘܟܫܼܐ ܥܠ ܐܠܥܐ ܙܪ̈ܬܐ ܚܡ̈ܫ. ܘܩܡ ܥܠ ܐܪܥܐ ܬܫ̈ܥܝܢ ܝܘܡ̈ܝܢ. ܘܒܦܩ̈ܥܬܐ ܩܡ
                    ܫܒ̈ܥܝܢ ܝܘ̈ܡܝܢ. ܥܕܡܐ ܕܩܼܪܒ ܟܠ ܒܣܪ ܕܢܣܘܦ. ܐܢ̈ܫܐ ܕܝܢ ܣܓܝ̈ܐܐ ܕܩܢܝܢ ܗܘܼܘ ܩܢܝܢܐ. ܘܐܝܬ
                    ܗ̈ܘܼܝ ܠܗܝܢ ܚ̈ܛܐܼ. ܟܕ ܐܬܡܠܝܬ ܟܠ ܬܪܝܣܝܬܐ ܕܩܢܝܢܐ ܕܚܡܼܪܼ. ܐܦܩ ܐܢܝ̈ܢ ܠܚܛܝ̈ܗܘܢ ܘܐܫܕܘ
                    ܐܢܝ̈ܢ ܩܕܡ ܩܢܝܢܗܘܢܕ ܠܐ ܢܡܘܬ ܡܢ ܟܦܢܐ. ܘܟܕ ܦܠܼܛ ܡܢ ܚܛܝ̈ܗܘܢ ܩܢܝܢܗܘܢ ܠܐ ܐܫܟܚ. ܐܠܐ ܣܼܦ
                    ܟܠܗ ܐܝܟ ܩܡܨ̈ܐ. ܟܕ ܐܦ ܠܐ ܒܣܪܗܘܢ ܡܬܟܠ ܗܘܐ ܠܒܢܝ̈ܢܫܐ. ܣܓܝܐܐ ܕܝܢ ܩܘܪܐ ܘܓܠܝܕܐ ܘܙܡܝܬܐ
                    ܪܒܬܐ ܗܘܼܬ. ܐܩܛܪܬ <pb n="201"/> ܚܫܘܟܐ ܥܠ ܐܪܥܐ ܝܘ̈ܡܬܐ ܣܓܝ̈ܐܐ. ܐܝܟܐ ܕܠܡܚܣܢ ܢܚܙܐ ܐܢܫ
                    ܫܒܝܠ ܪ̈ܓܠܐ ܩܕܡܘܗܝ. ܘܟܫܼܬ ܥܠ ܐܝܠܢ̈ܐ ܘܟܪ̈ܡܐ ܘܙܝ̈ܬܐܼ. ܒܕܡܘܬܐ ܕܬܠܓܐ ܥܕܡܐ ܕܐܒܝܫ ܟܠܗܘܢ
                    ܐܝ̈ܠܢܐ ܘܟܪ̈ܡܐ ܘܙܝ̈ܬܐ ܘܓܢ̈ܐ. ܐܝܟܐ ܕܠܡܚܣܢ ܢܗܘܐ ܡܕܡ ܕܠܐ ܐܬܙܝܥܿ. ܡܢ ܩܫܝܘܬܗ ܕܓܠܝܕܐ
                    ܘܕܙܡܝܬܐ. ܩܛܪܘܢ ܢܗܪ̈ܘܬܐ ܒܓܠܝܕܐܼ. ܥܕܡܐ ܕܐܦ ܥܒܪܝܢ ܗܘܘ ܥܠܝܗܘܢ ܣܘܣܘ̈ܬܐ ܒܚܝܦܐ: ܘܠܐ
                    ܡܬܙܝܥ ܗܘܐ ܓܠܝܕܐ ܗܿܘ ܬܚܘܬܝܗܘܢܼ. ܐܦ ܗܼܝ ܕܩܠܬ ܩܛܪܬܼ ܐܝܟܢܐ ܕܢܥܒܪ ܥܝܠܗܿ ܩܛܪܐ ܪܒܐ
                    ܕܓܡ̈ܠܐ܆ ܘܠܐ ܢܬܙܝܥ ܓܠܝܕܐ ܗܿܘ ܕܬܚܝܬ ܪ̈ܓܠܝܗܘܢ. ܣܦܬ ܕܝܢ ܟܠܗܿ ܚܝܘܬܐ ܕܕܒܪܐ ܘܦܪܚܬܐ
                    ܕܫܡܝܐ܀ ܘܗܟܢܐ ܗܼܘܐ ܬܠܓܐ ܘܩܘܪܐ ܘܙܡܝܬܐ ܥܡ ܟܦܢܐ ܘܦܬܢܐ ܘܟܘܪܗܢܐ ܘܡܘܬܢܐܼ. ܬ̈ܠܬ ܫܢܝ̈ܢ
                    ܚܕܐ ܒܬܪ ܚܕܐܼ. ܥܕܡܐ ܕܩܼܪܝܒܐ ܗܘܬ ܟܠܗܿ ܐܪܥܐ ܓܪܒܝܝܬܐ ܠܡܐܒܕ. </p>
                <p>ܥܠ ܟܦܢܐ ܕܗܼܘܐ ܒܗܝ̈ܢ ܒܫܢܝ̈ܐ ܗܠܝܢ. ܘܥܠ ܥܡܐ ܐܪܡܢܝܐ ܘܐܘܪܛܝܐ ܕܢܦܼܩ ܥܠ ܐܪܥܐ ܕܣܘܪܝܐ. ܟܕ
                    ܕܝܢ ܟܣܐ ܥܠ ܟܠܗܿ ܐܪܥ ܬܠܓܐ ܝܘ̈ܡܬܐ ܣܓܝ̈ܐܐ܇ ܘܥܒܼܪ ܝܘ̈ܡܬܐ ܘܠܐ ܐܬܓܠܼܝ ܐܦ̈ܝ ܐܪܥܐܼ. ܙܪܥܐ
                    ܟܠܗ ܕܐܙܕܪܥ ܐܣܬܪܚ ܠܬܚܬ ܡܢ ܬܠܓܐ ܒܗܿܝ ܕܡܣܼܐ. ܘܐܫܬܠܝ ܡܢ ܓܠܝܕܐ ܘܐܝܒܫ. ܘܟܕ ܐܬܓܠܝ
                    ܬܠܓܐܼ. ܠܐ ܝܥܼܐ ܡܕܡ ܐܠܐ ܐܢ ܝܥܪܐ ܘܟܘ̈ܒܐ. ܘܫܠܡܬ ܥܠܝܢ ܡܠܬܐ ܕܢܒܝܐ ܕܐܡܿܪ: ܠܝܛܐ ܠܡ ܐܪܥ
                    ܡܛܠܬܟ. ܟܘ̈ܒܐ ܐܦ ܕܪܕܪ̈ܐ ܬܘܿܥܐ ܠܟ. ܘܟܕ ܬܦܠܘܚ ܠܐ ܬܘܣܦ ܕܬܬܠ ܠܟ ܚܝܠܗܿ... ܘܐܚܪܢܐ
                    ܐܡܿܪ.. ܕܙܪܥ ܚܛ̈ܐܼ ܘܚܨܘܕ ܟܘ̈ܒܐ. ܘܠܐܘ ܘܡܕܡ ܠܐ ܡܘܬܪܝܢ ܐܢܬܘܢ. ܘܒܗܬܘ ܡܢ ܥܠܠ̈ܬܟܘܢ.
                    ܐܘܥܝܬ ܠܢ ܐܪܥܐ ܟܘ̈ܒܐ ܘܕܪܕܪ̈ܐ ܘܝܥܪܐ. ܚܠܦ ܚ̈ܛܗܐ ܝܥܼܐ ܫܝܠܡܐ. ܘܚܠܦ ܣܥܪܬܐ ܝܥܼܐ ܕܪܕܪܐ:
                        <pb n="202"/> ܘܚܠܦ ܓܘ̈ܡܐ ܘܛܠܦܚ̈ܐ ܘܚܡ̈ܨܐ ܝܥܼܝܘ ܠܢ ܟܘܒ̈ܐ. ܘܟܕ ܓܼܕܫ ܘܝܼܥܐ ܩܠܝܠ܇
                    ܘܐܦ ܣܠܼܩܼ. ܢܚܬ ܥܠܘܗܝ ܝܪܩܢܐ ܘܫܒܢܐܼ ܘܚܒܠܗ. ܘܐܢ ܦܠܼܛ ܡܢ ܥܪܝܐ ܘܓܠܝܕܐ ܘܡܢ ܫܘܒܢܐܼ ܩܒܠܗ
                    ܡܢܝܢܐ ܘܩܪܝܬܐ ܘܚܒܠܬܗ. ܕܟܕ ܬܣܒ ܥܣܪ̈ ܫܢ̈ܢܐ ܘܬܦܪܟ ܐܢ̈ܝܢ ܒܐܝܕܟ܇ ܠܐ ܡܬܫܟܚܐ ܗܘܬ ܒܗ̈ܝܢ
                    ܚܛܬܐ ܚܕܐ. ܐܝܟܢܐ ܕܡܢ ܥܠܬ ܫܘܒܢܐܼ. ܢܦܘ̈ܫܢ ܚܩ̈ܠܬܐ ܣܓܝ̈ܐܬܐ ܟܕ ܠܐ ܚܨܝ̈ܕܢ. ܟܕ ܡܬܚ̈ܙܝܢ
                    ܟܕ ܡܣܡܩ̈ܢ ܘܩܝ̈ܡܢ. ܣܡܐ ܕܝܢ ܗܿܘ ܕܢܚܬ ܗܘܐ ܥܠܝܗܝܢ ܐܝܬܘܗܝ ܣܘܡܩܐܼ. ܘܢܿܚܬ ܗܼܘܐ ܐܦ ܩܐܡ
                    ܥܠܝܗܝܢ ܐܝܟ ܙܡܝܬܐ ܕܩܝܡܐ ܥܠ ܐܝ̈ܠܢܐ ܒܝܘ̈ܡܝ ܣܬܘܐ. ܘܐܦ ܐܫܬܚܠܦ ܗܼܘ ܓܘܢܗܿ ܕܝܠܗܿ ܕܚܛܬܐ
                    ܠܓܘܢܐ ܣܘܡܩܐ܀ ܕܥܠ ܗܠܝܢ ܡܙܥܩ ܠܘܬܢ ܢܒܝܐ ܥܡܘܣ ܟܕ ܐܡܿܪ: ܕܡܚܝܬܟܘܢ ܒܫܘܒܢܐ ܘܒܝܪܩܢܐ
                    ܘܒܒܪܕܐ. ܘܣܘܓܐܐ ܕܦܪ̈ܕܝܣܝܟܘܢ ܘܕܟܪ̈ܡܝܟܘܢ ܘܕܬܝܢܝ̈ܟܘܢ ܘܕܙܝ̈ܬܝܟܘܢ ܐܟܼܠ ܡܫܘܛܐ. ܘܠܐ
                    ܐܬܦܢܝܬܘܢ ܠܘܬܝ ܐܡܿܪ ܡܪܝܐ. ܘܫܕܪܬ ܒܟܘܢ ܡܘܬܢܐܼ. ܘܩܼܿܛܠܬ ܒܚܪܒܐ ܥܠ̈ܝܡܝܟܘܢ ܡ ܣܒܝ̈ܟܘܢ.
                    ܘܐܡܚܝܬ ܠܪܝܚ ܣܪܝܘܬܟܘܢ ܒܐܦ̈ܝܟܘܢ܀ ܚܛ̈ܐ ܕܝܢ ܡܙܕ̈ܒܢܢ ܗܘ̈ܝ ܒܫܢܬܐ ܗܕܐ ܓܪܝܒܐ ܒܕܝܢܪܐ:
                    ܘܢܚܼܬ ܥܕܡܐ ܠܫܒ̈ܥܐ ܩܦ̈ܝܙܐ ܒܕܝܢܪܐ.</p>
                <p>ܥܠ ܩܪܝܬܐ ܘܡܢܝܢܐ ܕܐܪܚܫܬ ܐܪܥܐ ܒܗܠܝܢ ܫܢܝ̈ܐ܀ ܟܕ ܩܪܒܘܢ ܝܘܡ̈ܬܐ ܕܚܨܕܐ ܠܡܐܬܐ. ܘܟܠܢܫ ܡܣܟܐ
                    ܗܘܐ ܠܟܦܐܼ. ܐܪܚܫܬ ܐܪܥܐ ܪܚܫܐ ܣܓܝܐܐ. ܘܣܠܼܩ ܥܠ ܚ̈ܛܐ ܘܥܠ ܣܥܪ̈ܐ ܘܥܠ ܟܠܗ ܝܘܪܩܐ. ܘܟܕ
                    ܕܘܟܬܐ ܕܡܘܟܠܬܗ ܠܐ ܡܬܝܕܥܐ ܗܘܬ. ܡܬܚܒܠܐ ܗܘܬ ܫܒܼܠܐ ܟܠܗܿ ܕܠܗܿ ܡܛܐ ܗܘܐ. ܘܐܢ ܗܼܘ ܕܩܪ̈ܝܒܢ
                    ܗܘ̈ܝ ܗܼܢܝܢ ܚܛ̈ܐ ܠܡܫܡܢ܆ ܡܢ ܫܠܝ <pb n="203"/> ܝܒܫ̈ܝܢ. ܘܐܠܐ ܐܢ ܗܼܝ ܩܠܦܬܐ ܒܠܚܘܕ ܠܝܬ
                    ܗܘܼܐ ܒܗ̈ܝܢ. ܟܕ ܡܘܕܥܐ ܗܘܬ ܠܦܪ̈ܘܫܐܼ. ܕܡܡܨ ܡܨܐ ܗܘܬ ܡܝ̈ܗܿ ܕܫܒܼܠܐ. ܟܕ ܡܫܬܼܩܠ ܗܘܼܐ ܐܦ
                    ܚܝܠܗܿ ܘܩܠܐܠܐܝܬ ܡܫܚܠܦܐ ܗܘܬܼ ܓܘܢܐ. ܐܢ̈ܫܐ ܕܝܢ ܟܢܝܘܗܝ ܩܪܝܬܐ ܘܡܢܝܢܐ. ܡܛܠ ܕܠܘ ܚܕ ܓܢܣܐ
                    ܗܘܬܼ ܐܘ ܚܕ ܛܘܦܣܐ. ܓܠܝܠܬܐ ܗܘܬܼ ܘܡܨܝܪܬܐ. ܗܿܝ ܕܩܿܪܝܢ ܗܘܘ ܠܗܿ ܩܿܪܝܬܐ. ܘܡܢܝܢܐ ܗܟܘܬ
                    ܓܠܝܠܐ ܐܝܬܘܗܝ ܘܙܥܘܪܐ. ܘܐܦ ܐܪܝܟ ܡܩܘܪܗܼ ܒܕܡܘܬܐ ܕܚܦܝ. ܐܠܐ ܚܠܘܛܐ ܘܡܦܬܟ ܒܓܘ̈ܢܐ ܣܓܝ̈ܐܐ.
                    ܘܐܝܟ ܕܡܣܬܒܪܐ ܠܚܟ̈ܡܐܼ. ܗܢܘ ܗܼܘ ܪܘܓܙܐ ܕܐܫܬܕܪ ܥܠ ܡܨܪ̈ܝܐ ܒܐܝܕ̈ܝ ܡܘܫܐ. ܡܛܠ ܕܗܼܘ ܙܚܠܐ
                    ܘܗܼܘ ܨܪܨܘܪܐ ܘܗܼܘ ܚܠܘܛܐ. ܠܗܢܐ ܕܝܢ ܪܘܓܙܐ ܠܝܬ ܗܘܼܐ ܠܗ ܩܪܒܐ ܕܡܕܡ ܐܠܐ ܐܢ ܥܡ ܚܛ̈ܐ. ܟܕ
                    ܐܦ ܣܒܟܐ ܗܘܬ ܥܠ ܫܒܠܐ ܕܚܛܬܐ ܐܘ ܕܣܥܪܬܐ ܡܢ ܥܩܪܗܿ ܘܥܕܡܐ ܠܪܝܫܗܿ ܘܥܠ ܛܪ̈ܦܐ. </p>
                <p>ܥܠ ܡܫܘܛܐ܀ ܗܘܼܐ ܕܝܢ ܐܦ ܡܫܘܛܐ ܣܓܝܐܐ ܘܚܒܠ ܟܪ̈ܡܐ ܘܐܝ̈ܠܢܐ ܘܟܠܗܘܢ ܦܐܪ̈ܐ. ܘܟܕ ܐܦܠܐ ܥܠ
                    ܐܪܥܐ ܡܬܗܠܟ ܗܘܐ ܠܗܘܢ ܡܢ ܣܓܝܘܬܗ. ܟܕ ܒܟܠܗ̈ܝܢ ܕܘܕܟ̈ܝܬܐ ܦܪܝܣ ܗܘܼܐ. ܡܛܠ ܕܗܼܝ ܐܪܥܐ
                    ܓܿܣܝܐ ܗܘܬ ܘܡܦܩܐ ܠܗ. ܘܗܟܢܐ ܐܬܚܒܠܘ ܟܪ̈ܡܐ ܘܐܝ̈ܠܢܐ ܘܦܐܪ̈ܐ ܘܙܪ̈ܥܐܼ. ܘܟܠܗܘܢ ܚܝ̈ܝܗܘܢ
                    ܕܒܢܝ̈ܢܫܐ. </p>
                <p>ܥܠ ܩܡܨܐ܀ ܟܬܝܒ ܒܢܒܝܐ: ܕܝܗܒ ܠܩܡܨܐ ܥ̈ܠܠܬܗܘܢܼ. ܘܟܠܗܿ ܠܐܘܬܗܘܢ ܠܙܚܠܐ. ܕܗܼܘ ܩܡܨܐ ܪܓܠܝܐ
                    ܗܼܘ. ܕܠܝܬ ܠܗ ܓܦ̈ܐ ܠܡܦܪܚ ܘܠܡܐܙܠ. ܚܘܒܠܗ ܕܝܢ ܣܓܝ ܘܒܝܫ ܝܬܝܪ ܡܢ ܕܟܠܗܘܢ ܫܒ̈ܛܐ ܕܪܘܓܙܐ.
                    ܥܠ ܡܢܝܼܢܐ ܕܝܢ ܐܡܿܪܐ ܗܘܬ ܥܠܘܗܝ ܡܠܬܐܼ. ܕܐܢ ܗܼܘ ܕܫܟܢ ܥܠ ܟܪܝܐ ܕܚ̈ܛܐ ܡܚܒܠ ܠܗ. ܘܣܗܕܐ
                    ܥܠ <pb n="204"/> ܗܕܐ܆ ܕܟܕ ܫܟܢ ܗܘܼܐ ܥܠ ܚܩܒܠܐ ܕܫܡܝܢܐ ܘܩܪܝܒܐ ܠܚܨܕܐ: ܡܬܚܒ̈ܠܢ ܗܘ̈ܝ
                    ܗܠܝܢ ܚ̈ܛܐ. ܘܟܕ ܕܝܢ ܡܬܚܙ̈ܝܢ ܡܢ ܠܒܪ ܫܡ̈ܝܢܢ ܘܫܦܝܪ̈ܢܼ ܡܢ ܠܓܘ ܕܝܢ ܟܕ ܡܬܬܒܪ̈ܢ ܗܘ̈ܝ܇
                    ܥܒܝܕ ܓܘܗܝܢ ܐܝܟ ܩܡܚܐ. ܘܐܦܢ ܡܙܕܪ̈ܥܢ ܠܐ ܝܥܝܗܢ ܒܗܿܝ ܕܡܚܒ̈ܠܢ. ܟܕ ܐܦܠܐ ܐܪܥܐ ܬܚܬܝܬܐ
                    ܐܫܬܘܙܒܬ ܡܢ ܐܘܠܨܢܐ ܗܢܐ. ܓܣܬ ܕܝܢ ܐܪܥܐ ܟܠܗܿ ܩܡܨܐ. ܘܦܪܣ ܘܚܒܠ ܙܪܥܗܘܢ ܘܟܪ̈ܡܗܘܢ ܘܓ̈ܢܐ
                    ܘܐܝܠ̈ܢܐ ܘܟܠ ܝܘܪܩܐ ܕܥܣܒܐ܀ ܘܫܠܡܬ ܥܠܝܢ ܢܒܝܘܬܐ ܕܐܡܝܪ ܒܝܕ ܝܘܐܝܠ ܢܒܝܐ: ܫܒܡܥܘ ܠܡ ܗܕܐ
                    ܩܫ̈ܝܫܐ܆ ܘܨܘܬ ܟܠ ܥܡܘܪ̈ܝܗܿ ܕܐܪܥܐ: ܐܢ ܗܘܼܬ ܐܝܟ ܗܕܐ ܒܝܘܡܝ̈ܟܘܢ܇ ܐܘ ܒܝ̈ܘܡܝ ܐܒܗ̈ܝܟܘܢ.
                    ܐܫܬܥܘ ܥܠܝܗܿ ܠܒܢܝ̈ܟܘܢܼ ܘܒܢܝ̈ܟܘܢ ܠܒܢܝ̈ܗܘܢ ܘܒܢܝ̈ܗܘܢ ܠܕܪܐ ܐܚܪܢܐ. ܕܡܕܡ ܕܐܘܬܪ ܡܫܘܛܐܼ
                    ܐܟܼܠ ܩܡܨܐ ܦܪܚܐ. ܘܡܕܡ ܕܐܘܬܪ ܩܡܨܐ ܦܪܚܐ ܐܟܠ ܩܡܨܐ ܙܚܠܐ. ܘܡܕܡ ܕܐܘܬܪ ܩܡܨܐ ܙܚܠܐܼ. ܚܒܠܗ
                    ܨܪܨܘܪܐ. ܗܪܟܐ ܘܐܦ ܬܘܣ̈ܦܬܐ ܣܠܼܩ ܒܢ ܝܬܝܪ ܡܢ ܕܢܒܝܘܬܐ. ܬܠܓܐ ܘܙܡܝܬܐ ܕܚܒܠܬ ܟܠܗܝܢ
                    ܐܝ̈ܠܢܐ. ܘܡܕܡ ܕܡܢܗܿ ܦܼܠܛ ܩܒܠܗ ܫܘܒܢܐ ܘܝܪܩܢܐ ܘܩܡܨܐ ܘܙܚܠܐ ܘܨܪܨܘܪܐ ܘܚܠܘܛܐ ܘܡܫܘܛܐ.
                    ܥܕܡܐ ܕܥܫܼܢ ܟܦܢܐ ܥܠ ܒܢܝ̈ܢܫܐ ܠܒܪ ܡܢ ܡܫܘܚܬܐ. ܘܫܪܝܘ ܢܒ̈ܕܢ ܚ̈ܛܐ ܡܢ ܐܘܨܪ̈ܐ: ܘܢܼܚ̈ܬܝܢ..
                    ܠܓܪܝܒܐ ܒܕܝܢܪܐܼ. ܘܥܕܡܐ ܠܫ̈ܒܥܐ ܩܦ̈ܝܙܐ ܒܕܝܢܪܐܼ. ܘܠܝܬ. </p>
                <p>ܥܠ ܥܡܐ ܐܪܡܢܝܐ ܘܐܘܪܛܝܐܿ. ܕܢܦܼܩ ܥܠ ܐܬܪ̈ܘܬܐ ܕܣܘܪܝܐ ܡܢ ܥܠܬ ܟܦܢܐ. ܘܥܠ ܫܚܛܐ ܘܚܡܛܐ
                    ܘܡܘܬܢܐ ܘܟܘܪ̈ܗܢܐ ܡܫܚ̈ܠܦܐ ܕܥܼܠ ܥܠ ܐܪܥܐ ܒܡܬܝܬܗܘܢ܀ ܟܕ ܕܝܢ ܫܼܕܪ ܐܠܗܐ ܢܣܝ̈ܘܢܐ ܣܓܝ̈ܐܐ
                    ܥܠ ܚܛ̈ܐ ܘܥܠ ܣܥܪ̈ܐ ܘܥܠ ܟܪ̈ܡܐ ܘܥܠ ܟܠܗܘܢ ܚܝ̈ܝܗܘܢ ܕܒܢܝ̈ܢܫܐ: ܒܝܕ ܚܛܗ̈ܐ ܘܥܼܘ̈ܠܐ ܕܡܢܢ
                    ܟܠ <pb n="205"/> ܝܘܡ ܡܣܬܥܪܝܢ ܗܘܘ: ܘܥܼܫܢ ܟܦܢܐ ܒܐܪܥܐ܇ ܘܝܬܝܪܐܝܬ ܥܠ ܐܪܡܢܝ ܘܒܝܬ
                    ܐܘܪ̈ܛܝܐ: ܒܝܕ ܕܟܠܗܝܢ ܥܠ̈ܬܗܘܢ ܐܬܚܒܠܘܼ. ܘܠܐ ܐܫܬܟܚ ܡܕܡ ܠܚܝ̈ܝܗܘܢ. ܟܕ ܠܡ ܨܿܒܐܼ ܒܩܘܪܐ
                    ܡܘܒܫ. ܘܟܕ ܬܘܒ ܢܨܒܐ ܒܚܘܒܐ ܡܪܓܐ. ܗܐ ܗܪܟܐ ܒܩܘܪܐ ܐܘܒܫ. ܓܠܝܬ ܕܝܢ ܟܠܗܿ ܐܪܡܝܢܝ ܡܢ ܩܕܡ
                    ܟܦܢܐ ܕܐܬܼܐ ܥܠܝܗܘ̤ܼ ܘܢܦܼܩ ܠܣܘܪܝܐ. ܟܕ ܙܥܘ ܕܕܠܡܐ ܢܡܬܘܢ ܗܢܼܘܢ ܘܒܢܝ̈ܗܘܢ ܒܟܦܢܐ. ܐܠܐ
                    ܐܦܠܐ ܗܟܢܐ ܐܡܕܘ ܡܢ ܩܕܡ ܪܘܓܙܐ. ܐܫܩܐ ܐܢܘܢ ܡܝ̈ܐ ܡܪܝܪ̈ܐ. ܘܐܘܟܠܼ ܐܢܘܢ ܡܪܪܐ. ܘܐܒܕܪ ܐܢܘܢ
                    ܒܥܡ̈ܡܐ ܐܝܠܝܢ ܕܠܐ ܝܕܥ ܐܢܘܢ. ܘܐܫܕܪ ܒܬܪܗܘܢ ܚܪܒܐܼ ܘܫܒܝܐ ܘܟܦܢܐ ܘܡܘܼܬܢܐ. ܥܕܡܐ ܕܐܓܡܪ
                    ܐܢܘܢ. ܗܠܝܢ ܐܡܪ ܪܘܚܐ. ܓܕܫ ܕܝܢ ܒܗܠܝܢ ܟܠܗܝܢ. ܢܦܼܩܘ ܘܡܠܬ ܟܠܗܿ ܐܪܥܐ ܡܢܗܘܢ: ܡܕܝ̈ܢܬܐ
                    ܘܕܝܪ̈ܬܐ ܘܩܪ̈ܝܣ ܘܐܓܘܪ̈ܣܐ. ܘܙܒܼܿܢ ܟܠ ܡܐ ܕܩܢܝܢ: ܘܙܒܼܢ ܠܗܘܢ ܠܚܡܐ. ܘܥܒܕ ܟܦܢܐ ܒܐܪܥܐ.
                    ܘܐܦ ܫܠܼܛ ܒܗܘܢ ܟܘܪܗܢܐ ܕܫܘܚܢܐ ܠܘܩܕܡ ܘܕܟܪܣܐ: ܘܗܝܕܝܢ ܫܚܛܐ. ܘܟܠ ܐܝܟܐ ܕܡܬܡܛܐ ܐܢܫ ܡܢܗܘܢ
                    ܫܼܕܝܢ ܗܘܘ: ܐܣܛܘ̈ܐ ܘܗܝ̈ܟܠܐ ܘܥ̈ܕܬܐ ܘܒܘܪ̈ܓܐ ܘܟܠ ܕܘܟ. ܘܫܠܼܛ ܒܗܘܢ ܐܦ ܡܘܬܢܐ. ܘܡܝܬ
                    ܣܘܓܗܘܢ ܥܕܡܐ ܕܠܐ ܡܡܕܝܢ ܗܘܼܘ ܒܢܝ̈ܢܫܐ ܠܡܩܒܪ. ܟܠ ܐܝܟܐ ܠܡ ܕܐܙܠܝܢ ܗܘܼܘ ܐܝܕܗ ܕܡܪܝܐ
                    ܗܘܿܝܐ ܗܘܬ ܒܗܘܢ ܠܒܝܼܫܬܐ܀ ܫܠܼܛ ܗܼܘ ܐܘܠܨܢܐ ܕܟܦܢܐ ܘܕܫܘܚܢܐ ܘܕܫܚܛܐ ܐܦ ܒܗܘܢ ܒܣܘܪ̈ܝܝܐ
                    ܘܓܡܼܪ ܐܢܘܢ. ܣܓܝ̈ܐܝܢ ܗܘܼܘ ܩܛܝ̈ܠܝ ܟܦܢܐ ܡܢ ܩܛܝ̈ܠ ܟܘܪ̈ܗܢܐ.܀ ܡܝܬ ܕܝܢ ܒܗܿ ܒܫܢܬܐ ܗܕܐܼ
                    ܡܢ ܕܝܪܐ <pb n="206"/> ܕܝܠܢ ܕܙܘܩܢܝܢ ܒܗ ܒܫܚܛܐܼ. ܐܪ̈ܒܥܝܢ ܘܬܪ̈ܝܢ ܒܢܝ̈ܢܫܐ ܕܠܐ
                    ܢܘܟܪ̈ܝܐ. ܥܼܫܢ ܕܝܢ ܗܼܘ ܟܘܪܗܢܐ ܘܡܘܬܢܐ ܗܢܐܼ ܒܟܠܕܘܟ. </p>
                <p>ܫܢܬ ܐܠܦܐ ܘܫܬܝܢ . ܗܦܟ ܦܘܪ̈ܣܝܐ ܒܚܝ̈ܠܘܬܐ ܣܓܝ̈ܐܐ ܥܠ ܐܪܥܐ. ܘܐܩܪܒܘ ܘܙܟܼܘ ܠܟܠ ܕܐܪܥ ܐܢܘܢ
                    ܒܩܪܒܐ. ܘܥܼܒܕ ܚܪܒܐ ܪܒܬܐ ܒܛܝܝ̈ܐ ܕܡܘܨܠ ܘܕܥܩܘܠܐ. ܟܕ ܚܪܒܘ ܠܪܘܪ̈ܒܐ ܥܡ ܙܥܘܪ̈ܐ܀ ܘܣܠܼܩ
                    ܥܒܕܠܗ ܒܪ ܡܚܡܕ ܐܚܘܗܝ ܕܡܠܟܐ ܕܦܪ̈ܣܝܐܼ. ܘܐܩܪܒ ܥܡ ܒܘܪܝܟܐ ܨܝܕ ܕܪܐ. ܘܗܙܡܗ. ܘܥܪܩ ܒܘܪܝܟܐ
                    ܡܢ ܩܕܡܘܗܝ. ܘܟܕ ܕܝܢ ܫܡܼܥ ܗܼܘ ܥܒܕܠܗ ܒܟܠܗܿ ܒܝܫܬܐ ܐܝܕܐ ܕܥܒܕ ܛܝ̈ܝܐ ܕܡܝܦܪܩܛܐ ܥܠ
                    ܣܘܪ̈ܝܝܐ ܕܐܬܗܘܢ: ܘܐܝܠܝܢ ܕܥܼܒܕ ܐܦ ܣܘܪ̈ܝܝܐܼ. ܫܼܕܪ ܐܝ̈ܙܓܕܐ ܒܬܪ ܝܘܚܢܢ܆ ܘܢܚܼܬ ܨܝܕܘܗܝ
                    ܠܚܪܢ. ܘܩܒܠܗ ܒܚܕܘܬܐܼ ܘܐܘܪܒܗ. ܘܐܦ ܝܗܒ ܠܗ ܡܘ̈ܗܒܬܐ. ܘܥܒܕܗ ܪܝܫ ܥܠ ܐܬܪܗܼ ܘܫܕܪܗ ܠܬܡܢ܀
                    ܣܠܼܩ ܕܝܢ ܨܠܝܚ ܒܪ ܨܒܝܚ: ܟܕ ܥܐܠ ܠܐܪܡܢܝܼ. ܘܫܩܼܠ ܗܡܝܪ̈ܐ ܡܢ ܟܠܗ ܛܘܪܐ. ܘܣܡ ܒܡܝܦܪܩܛܐ
                    ܩܕܡ ܕܢܣܼܡ ܝܘܚܝܢ ܡܢ ܚܪܢ ܡܢ ܠܘܬ ܥܒܕܠܗ. ܘܐܦ ܐܣܩ ܥܡܗ ܟܬܒܐ ܕܢܬܠܘܢ ܠܗ ܗܡܝܪ̈ܘܗܝ. ܘܟܕ
                    ܣܠܩܼ. ܐܦܩܼ ܠܟܠܗܝܢ ܢܩ̈ܒܬܐ ܕܒܝܢܬܗܘܢ. ܘܡܛܠ ܗܿܝ ܕܝܗܼܒ ܠܗ ܛܝ̈ܝܐ ܕܡܝܦܪܩܛܐ ܫܘܚܕܐ ܠܨܠܝܚ܆
                    ܕܢܥܒܼ ܠܗܘܢ ܢܩܡܬܐ ܡܢ ܝܘܚܢܢ ܘܡܢ ܚܒܪ̈ܘܗܝ܆ ܬܗܝܗ ܒܡ̈ܠܐ ܟܕ ܐܡܿܪܼ. ܕܝܘܡܢ ܐܘ ܠܡܚܪ ܡܦܩ
                    ܐܢܐ ܠܗܠܝܢ ܕܫܪܟܐ. ܘܗܟܢܐ ܦܫ ܙܒܢܐ ܣܓܝܐܐ. ܘܫܼܠܛ ܒܗܘܢ ܟܐܒ̈ܐ ܡܫܚ̈ܠܦܐ. ܘܣܓܝ̈ܐܐ ܡܢܗܘܢ
                    ܡܝܼܬ ܒܝܬ ܐܣܝܪ̈ܐ. ܘܗܢܐ ܬܗܝܗ ܒܡ̈ܠܐ ܝܘ̈ܡܬܐ ܣܓܝ̈ܐܐ. ܟܕ ܨܿܒܐ ܕܢܗܘܐ ܠܗ ܐܬܪܐ ܥܠܘܗܝ܆
                    ܕܢܘܒܕܝܘܗܝ ܠܗ ܘܠܗܘܢ. ܐܝܟ ܕܢܥܒܕ ܢܝܚܐ ܠܛܝܝ̈ܐ ܕܡܝܦܪܩܛܐ. ܫܼܕܪ ܕܝܢ <pb n="207"/> ܝܘܚܢܢ
                    ܐܝ̈ܙܓܕܐ ܠܘܬ ܥܒܕܠܗ܆ܕܗܼܘ ܐܝܬܘܗܝ ܐܡܝܪܐ ܥܠ ܓܙܝܪܬܐܼ. ܘܒܝܘܡܐ ܗܿܘ ܕܒܗ ܥܬܝܕ ܗܘܐ
                    ܕܢܙܩܦܝܘܗܝ ܨܠܝܚ ܠܝܘܚܢܢ ܠܦܨܪܗ ܕܝܘܡܐܥܠ ܩܝܣܐܼ. ܥܠ ܪܣܘܠܐ ܒܬܪܗ. ܘܐܦܩܗ ܡܢ ܒܝܬ ܐܣܝܪ̈ܐ.
                    ܘܢܚܼܬ ܠܚܪܢ ܗܼܘ ܘܣܛܦܢܐ ܒܪ ܦܘܠܘܣ. ܘܣܛܦܢܐ ܬܡܘܢ ܡܚܝܗܝ ܡܪܝܐ ܘܡܝܬ. ܘܐܣܩ ܡܪܝܐ ܒܝܫܬܗ
                    ܒܪܝܗ. ܝܘܚܢܢ ܕܝܢ ܫܼܕܪ ܟܬܒܼܐ ܘܐܦܩ ܩܠܝܠܐܝܬ ܠܟܠܗܘܢ ܗܢܘܢ ܕܚܒܝܫܝܢ ܗܘܘ ܠܨܠܝܚ ܒܗܡܝܪܘܬܐ. </p>
                <p>ܫܢܬ ܐܠܦܐ ܘܫ̈ܬܝܢ ܘܚܕܐܼ. ܢܦܼܩ ܩܘܣܛܢܛܝܢܣ ܡܠܟܐ ܕܪ̈ܘܡܝܐ ܒܚܝ̈ܠܘܬܐ ܣܓܝ̈ܐܐܼ. ܘܥܩܪܗܿ ܘܕܪܗܿ
                    ܠܡܠܛܝܢܐ. ܘܐܦܩ ܐܢܘܢ ܠܥܡܘܪ̈ܝܗܿ ܡܢܗܿ. ܟܕ ܠܐ ܩܼܛܠ ܠܐܢܫ ܘܐܦ ܠܐ ܫܒܼܐ ܡܕܡ ܡܢ ܕܝܠܗܘܢ.
                    ܘܐܠܐ ܐܦܩ ܘܛܪܩ ܐܢܘܢ ܡܢܗܿ. ܘܢܦܼܩ ܟܠܗܘܢ ܠܓܙܝܪܬܐ. ܘܥܩܪ ܫܘܪܗܿ ܘܐܘܩܕ ܒ̈ܬܝܗܿ. ܘܫܩܼܠ
                    ܚܝܠܗ ܘܥܛܦܼ ܠܐܪܥܗ. </p>
                <p>ܫܢܬ ܐܠܦܐ ܘܫܬ̈ܝܢ ܘܐܪ̈ܒܥܼ. ܥܩܼܪ ܦܘܪ̈ܣܝܐ ܠܡܕܝ̈ܢܬܐ܀ ܟܕ ܕܝܢ ܗܼܦܟ ܦܘܪ̈ܣܝܐ ܙܒܢܬܐ
                    ܕܬܪ̈ܬܝܢܼ ܘܟܒܫܘܗܿ ܠܐܪܥܐ ܘܚܣܢ̈ܘܗܝ ܘܐܡܠܟ ܒܗܼܿ. ܦܩܼܕ ܡܠܟܐ ܘܥܼܩܪ ܐܢܿܘܢ ܠܟܠܗܘܢ ܫܘܪ̈ܐ
                    ܕܡܕܝ̈ܢܬܐ ܕܣܘܪ̈ܝܐ. ܟܿܢܼܫܘ ܕܝܢ ܩܠܓܪ̈ܐ ܘܐܘ̈ܡܢܐ ܣܓܝ̈ܐܐ: ܘܥܩܪܘܢ ܠܟܠܗܘܢ ܫܘܪ̈ܐ. ܘܐܘܩܕ
                    ܐܢܘܢ ܠܬܪ̈ܥܝܗܘܢ. ܘܢܣܒ ܠܢܚܫܐ ܘܠܦܪܙܠܐ ܕܒܗܘܢ. ܘܡܕܡ ܕܥܒܼܕ ܡ̈ܠܟܐ ܬܩ̈ܢܐ ܘܚܟܝ̈ܡܐ ܒܢܦ̈ܩܬܐ
                    ܣܓܝ̈ܐܬܐ ܡܛܠ ܢܘܛܪܐ ܕܒܥܠ̈ܕܒܒܐܼ. ܗܢܘܢ ܒܛܪ̈ܢܘܬܗܘܢ ܥܩܪܘܗܝ ܘܣܚܦܘܗܝ ܒܐܪܥܐ. ܘܫܠܼܡܬܿ ܡܠܬܗ
                    ܕܐܪܡܝܐ ܥܠܝܗܝܢ܇ ܫܘܪ̈ܐ ܠܡ ܪ̈ܘܝܚܐ ܡܬܥܩܪܘ ܢܬܥܩܪܘܢ܇ ܘܬܪ̈ܥܝܗܿ ܪ̈ܡܐ ܒܢܘܪܐ ܢܐܩܕܘܢ܇
                    ܘܢܠܐܘܢ ܥܡ̈ܡܐ ܣܪܝܩܐܝܬ.. ܘܬܘܒ ܐܡܼܪ. ܕܐܬܚܫܒܘ ܡܪܝܐ ܠܡܚܒܠܘ ܫܘܪ̈ܝܗܿ ܕܒܪܬ ܨܗܝܘܢ. <pb
                        n="208"/> ܐܪܡܝ ܚܘܛܐܘܠܐ ܐܗܦܟ ܐܝܕܝܗ ܡܢ ܛܘܒܥܗܿ. ܘܐܘܬܒ ܒܐܒܠܐ ܚ̈ܝܠܝܗܿ ܘܫܘܪ̈ܝܗܿ
                    ܐܟܚܕܐ ܨܕܘ܀ ܢܐܬܐ ܗܢܐ ܢܒܝܐ ܐܪܡܝܐ ܘܢܠܐܼ ܠܐ ܗܘܐ ܥܠ ܚܕܐ ܨܗܝܘܢ ܕܐܬܥܩܪ ܫܘܪ̈ܝܗܿ. ܐܠܐ ܥܠ
                    ܟܠܗܝܢ ܡܕ̈ܝܢܬܐ ܕܓܙܝܪܬܐ ܘܕܡܥܪܒܐ.. ܘܐܦ ܥܙܪܐ ܣܦܪܐܼ ܐܡܼܪ ܥܠ ܚܘܒܐ ܕܝܠܗܘܢ ܕܫܘܪ̈ܐ. ܘܥܠ
                    ܗܢܐ ܚܙܝܐ ܥܩܠܩܠܐ ܕܣܚܼܦ ܐܢܘܢ: ܕܫܘܪ̈ܐ. ܘܥܠ ܗܢܐ ܚܘܝܐ ܥܩܠܩܠܐ ܕܣܚܼܦ ܐܢܘܢ: ܕܫܘܪ̈ܐ ܠܡ
                    ܐܝܠܝܢ ܕܠܐ ܚܛܘ ܠܗܼ ܢܡܟܟ.. ܚܕ ܠܡ ܒܿܢܐܼ ܘܐܚܪܢܐ ܣܿܬܪ. </p>
                <p>ܫܢܬ ܐܠܦܐ ܘܫܬܝܢ ܘܚܡܫܼ. ܐܫܬܒܝܬ ܟܠܗܿ ܐܪܥܐ ܕܓܪܒܝܐ ܡܢ ܟܘܫܢ. ܗܢܐ ܓܒܪܐ ܐܝܬܘܗܝ ܐܪܡܢܝܐ ܡܢ
                    ܐܪܡܝܢܝ ܕܐܪ̈ܒܥ. ܘܟܕ ܐܬܗܙܡ ܡܪܘܢ ܘܥܪܼܩ. ܫܩܠ ܟܠܗ ܩܢܝܢܗ ܘܐܢܫܘܬܗܼ. ܘܥܠ ܠܒܝܬ ܪ̈ܗܘܡܝܐ.
                    ܘܡܛܠ ܕܓܒܪܐ ܐܝܬܘܗܝ ܠܒܝܒܐ ܘܚܝܠܬܢܐܼ. ܥܒܕܗ ܩܘܣܛܢܛܝܢܣ ܪܝܫ ܚܝܠܐ. ܘܒܗܿ ܒܫܢܬܐ ܗܕܐܼ. ܢܦܼܩ
                    ܒܚܝܠܐ ܪܒܐܼ. ܘܢܦܼܠ ܥܠ ܟܠܗ ܛܘܪܐ ܨܗܝܐ. ܘܫܒܼܐ ܘܒܙܘܼ ܠܟܠܗܘܢ ܩܘܪ̈ܝܝܐ ܕܒܗ ܥܿܡܪܝܢ. ܘܢܣܼܒ
                    ܩܢܝܢܗܘܢ ܘܟܠ ܕܩܢܝܢ. ܘܡܕܡ ܡܠܐ ܫܒܼܩ ܕܠܐ ܢܣܒܘܗܝ. ܐܠܐ ܐܢ ܢܦ̈ܫܬܐ ܡܫܠܚ̈ܬܐ ܕܒܢ̈ܝܢܫܐ ܕܦܫ
                    ܘܠܐ ܢܣܒ ܐܢܝ̈ܢ. ܘܗܟܢܐ ܢܣܼܒ ܟܠܡܕܡ. ܘܥܠ ܠܐܪܥܐ ܕܪ̈ܗܘܡܝܐ. ܘܒܫܢܬ ܐܠܦܐ ܘܫ̈ܬܝܢ ܘܫ̈ܬܼ.
                    ܢܦܼܩ ܬܘܒ ܟܘܫܢ ܐܪܡܢܝܐ ܠܐܪܥܐ ܕܗܢܙܝܛܼ. ܒܚܝ̈ܠܘܬܐ ܣܓܝ̈ܐܐ ܕܪ̈ܗܘܡܝܐ ܘܐܘܪ̈ܛܝܐ. ܘܟܕ ܫܡܼܥ
                    ܥܟܝ܆ ܕܗܼܘ ܐܝܬܘܗܝ ܐܡܝܪܐ ܥܠ ܓܙܝܪܬܐ ܒܗܢܐ ܙܒܢܐܼ. ܟܢܼܫ ܥܠܘܗܝ ܚܝܠܐ ܣܓܝܐܐ ܕܦܘܪ̈ܣܝܐ
                    ܘܕܛܝܝ̈ܐ. ܘܐܦ ܥܒܕ ܥܠܝܗܘܢ ܪܝܫܐ ܒܪܗ. ܘܫܕܪܗ ܕܢܩܪܒ ܥܡ ܟܘܫܢ. ܟܕ ܕܝܢ ܥܠܼ ܛܠܝܐ ܒܫܘܒܗܪܐ
                    ܘܒܚܘܬܚܬܐ ܪܒܐ ܕܠܒܗ܆ ܘܐܪܥܘ ܚܝ̈ܠܘܬܐ ܒܚܕܕ̈ܐ: ܒܣܼ ܥܠܝܗܘܢ. ܩܪܝܒܐ ܗܝ ܓܝܪ ܛܠܝܘܬܐ ܠܠܐ
                    ܡܛܟܣܘܬܐ. ܘܟܕ ܠܐ <pb n="209"/> ܡܒܚܢܐ ܐܘ ܡܫܬܡܥܐܼ. ܢܦܠܐ ܒܥܘܡܩܐ ܕܒܝܫ̈ܬܐ. ܐܢ̈ܫܐ ܣ̈ܒܐ
                    ܕܪܒܘ ܒܩܪ̈ܒܐ܆ ܘܐܦ ܝܕܥܝܢ ܗܘܘ ܥ̈ܠܠܬܐ ܣܓܝ̈ܐܬܐ ܕܓܕܫ̈ܢ ܒܩܪܒܐ ܘܗܘܦܟ̈ܘܗܝܼ. ܡܠܼܟܘܗܝ ܘܐܡܼܪ
                    ܠܗܼ. ܕܠܐ ܢܣܬܪܗܒ ܠܡܬܟܬܫܘ ܥܡܗ. ܡܛܠ ܕܓܒܪܐ ܐܝܬܘܗܝ ܗܘܼܐ ܡܕܪܫܐ ܒܩܪ̈ܒܐܼ ܘܚܝܠܬܢܐ ܘܕܠܐ
                    ܗܿܦܟ ܠܒܣܬܪܗ: ܘܐܦ ܐܪܥܐ ܘܗܘ̈ܦܟܝܗܿ ܝܿܕܥ ܠܗܘܢ܆ ܒܝܕ ܗܿܝ ܕܒܗܿ ܐܝܠܝܕ ܘܒܗܿ ܡܪܒܝ. ܗܼܘ ܕܝܢ
                    ܫܒܼܩ ܠܡܠܼܟܐ ܕܣ̈ܒܐ ܕܡܠܟܘܗܝ: ܪܚܒܥܡ ܒܪܐ ܣܟܠܐ ܕܬܪ̈ܝܢ܆ ܘܕܪܐ ܒܬܪ ܡܠܼܟܐ ܕܛܠܝ̈ܐ ܗܠܝܢ
                    ܕܪܒܘ ܥܡܗ. ܘܟܕ ܡܣܪܗܒ ܕܒܓܥܠ ܢܥܒܕ ܠܗ ܫܡܐ ܘܢܨܚܢܐܼ. ܟܢܼܫ ܠܗ ܡܢ ܫܠܝ ܫܡܐ ܡܨܥܪܐ ܕܡܠܼܐ
                    ܟܠܗ ܚܣܕܐ ܘܟܘܘܪܐ ܠܕܪ̈ܐ ܣܓܝ̈ܐܐ ܕܡܢ ܒܬܪܗ. ܥܼܠ ܕܝܢ ܒܪܗܒܘܬܐ. ܘܟܕ ܨܒܿܐ ܕܩܠܝܼܠܐܝܬ ܢܼܦܿܠ
                    ܥܠܘܗܝ ܘܢܘܒܕܝܘܗܝ ܡܢ ܐܪܥܐ ܠܗ ܘܠܟܠ ܕܥܡܗ: ܘܐܦ ܢܐܣܘܪ ܠܕܫܪܟܐ܆ ܘܢܒܘܙ ܘܢܫܒܐ ܘܢܦܘܩ ܒܙܟܘܬܐ
                    ܪܒܬܐ. ܟܘܫܢ ܕܝܢ ܟܕ ܚܼܙܐ ܠܛܠܝܐ ܘܠܗܘ̈ܦܟܘܗܝܼ. ܪܦܼܣ ܒܪܓ ܘܐܦܛܪ ܒܣܦܬܗܼ ܘܐܢܝܕ ܒܪܝܫܗ.
                    ܘܐܡܼܪ: ܕܗܢܘܼ ܝܘܡܐ ܕܥܒܼܕ ܡܪܝܐ ܠܡܬܦܪܥܘ ܡܢ ܒܥ̈ܠܕܒܒܝ. ܐܠܐ ܬܘ ܢܕܘܨ ܘܢܚܕܐ ܒܗ. ܘܟܕ ܩܼܪܒ
                    ܠܡܩܪܒܘ܆ ܘܐܦ ܫܪܝܘ ܕܢܦܠܘܢ ܩܛܝ̈ܠܐ ܡܢ ܬܪ̈ܝܗܘܢ ܓܒ̈ܐ: ܚܒܼܨ ܟܘܫܢ ܥܠ ܦܘܪ̈ܣܝܐ. ܘܫܪܝܘ
                    ܥܪܩܝܢ ܡܢ ܩܕܡܘܗܝ: ܘܢܦܼܠ ܩܕܡܝܗܘܢ ܟܠܗܘܢ ܒܦܘܡܐ ܕܚܪܒܐ. ܘܨܕܘܼ ܠܣܓܝ̈ܐܐ. ܘܫܒܼܘ ܘܒܙܼܘ
                    ܠܩܛܝ̈ܠܐ. ܘܥܪܩ ܒܪ ܥܟܝ ܡܫܠܚܐ ܥܠ ܪܟܫܐ ܩܠܝܠܐ ܕܬܚܘܬܘܗܝܼ. ܘܢܦܩܼ ܟܕ ܟܠܗܿ ܐܝܩܪܬܗ ܫܒܼܩ
                    ܒܐܝܕܐ ܕܪ̈ܗܘܡܝܐ. ܘܐܠܐ ܐܢ ܕܠ̈ܠܝܠܐ ܡܢܗܘܢܼ ܕܪܟܒܝܢ ܗܘܘ ܥܠ ܪ̈ܟܫܐܼ. ܕܫܒܩܼܘ ܟܠ ܡܘܢ ܕܩܢܝܢ
                    ܘܥܪܩܘܼ ܠܐ ܦܠܛ ܡܢܗܘܢ ܐܢܫ ܕܠܐ ܚܪܒܘܗܝ. ܘܟܕ ܡܣܬܪܗܒ ܗܼܘܐ ܛܠܝܐܼ ܕܢܣܒ ܫܡܐ ܘܢܨܚܢܐܼ. ܐܦܩ
                    ܫܡܐ ܣܪܐ ܠܗ ܘܠܒܝܬ ܐܒܘܗܝ. ܘܚܠܦ ܗܿܝ ܕܨܼܒܐ <pb n="210"/> ܕܢܒܘܙ ܘܢܫܒܐ ܘܢܣܘܪ ܠܣ̈ܓܝܐܐܼ
                    ܐܬܒܙܙ ܼܒܝ ܘܐܬܣܪܘܼ ܘܐܙܼܠ ܒܫܒܝܐ. </p>
                <p>ܡܬܝܕܥܝܢ ܒܥܕܬܐ ܪ̈ܥܘܬܐ ܐܪ̈ܬܕܘܟܣܘ ܒܗܢܐ ܙܒܢܐܼ. ܩܕܝܫܐ ܡܪܝ ܝܗܘܢܝܣ ܕܐܢܛܝܟܝܐ ܦܛܪܝܪܟܐ.
                    ܘܩܕܝܫܐ ܡܪܝ ܡܝܟܐܝܬ ܦܛܪܝܪܟܐ ܕܐܠܟܣܢܪܕܝܐ ܪܒܬܐ.. ܘܩܕܝܫܐ ܡܪܝ ܛܝܡܬܐܘܣ ܕܐܘܪܗܝ..
                    ܩܘܛܣܢܛܝܢܐ ܐܦܝܣܩܦܐ ܕܫܡܫܝܛ.. ܘܕܝܢܘܣܝ ܐܦܝܣܩܘܦܐ ܕܚܪܢ.. ܣܪܓܝܢܐ ܐܦܝܣܩܦܐ ܕܡܕܪܐ.. ܕܘܝܕ
                    ܐܦܝܣܩܦܐ ܕܕܪܐ: ܗܿܘ ܕܠܚܪܬܐ ܐܦ ܦܛܪܝܪܟܐ ܗܘܼܐ܀ ܒܦܝܡܠܩܛܐ ܡܬܝܕܥ ܐܬܢܣܝܣ ܗܿܘ ܕܡܬܩܪܐ ܗܼܘܐ
                    ܣܢܕܠܝܐ. ܗܢܐ ܒܼܢܐ ܕܝܪܐ ܡܫܡܗܬܐ ܒܛܘܪܐ ܕܬܠܒܫܡܝ. ܐܦ ܡܬܩܪܝܐ ܕܝܪܐ ܕܡܪܝ ܐܬܢܣܝ: ܘܐܦ
                    ܦܛܪܝܪܟܐ ܒܚܪܬܐ ܗܼܘܐ܀ ܒܐܡܝܕ ܕܝܢ ܡܬܝܕܥ ܩܕܝܫܐ ܡܪܝ ܐܒܝ. ܡܢ ܕܝܪܐ ܕܡܪܝ ܚܒܝܒ ܕܐܪܙܢܘܢ܀
                    ܩܕܝܫܐ ܕܝܢ ܡܪܝ ܣܐܘܪܐܼ. ܗܿܘ ܕܡܢ ܠܥܠ ܐܬܥܗܕܢܢ: ܡܢ ܕܝܪܐ ܕܙܘܩܢܝܢ: ܐܫܬܐܠ ܡܢ ܡܕܒܪܢܘܬܐ
                    ܕܝܠܗܿ ܕܡܕܝܢܬܐܼ ܟܕ ܗܼܘ ܚܝ. ܡܛܠ ܗܿܝ ܕܐܝܩܪ ܢܘܗܪܗ. ܘܠܐ ܡܫܟܚ ܗܘܐ ܕܢܚܙܐ ܫܦܝܪ. ܘܐܬܼܐ
                    ܠܕܘܟܬܗ ܩܕܝܫܐ ܡܪܝ ܐܒܝ܀ ܡܬܝܕܥ ܕܝܢ ܐܦ ܝܘܚܢܢ ܐܦܝܣܩܦܐ ܕܩܠܢܩܘܣ. ܗܢܐ ܫܓܘܫܝ̈ܐ ܥܒܼܕ
                    ܒܥܕܬܐ. ܐܝܠܝܢ ܕܐܦ ܠܗܘܢ ܒܙܒܢܗܘܢ ܡܫܬܥܝܢܢ ܥܠܝܗܘܢ܀ ܒܬܪ ܩܕܝܫܐ ܡܪܝ ܝܘܢܝܣ ܦܛܪܝܪܟܐ
                    ܕܐܢܛܝܟܝܐ: ܗܘܼܐ ܐܢܫ ܕܝܪܝܐ ܕܫܡܗ ܐܝܣܚܩ ܡܢ ܕܝܪܐ ܕܩܪܬܡܢ. ܗܢܐ ܥܒܼܕ ܠܗ ܡܥܡܪܐ ܒܐܘܪܗܝ.
                    ܘܡܛܠ ܠܡ ܕܡܬܗܿܦܟ ܗܘܐ ܒܟܡܝܐ ܕܣܐܡܐ ܘܕܕܗܒܐ: ܗܘܬ ܠܗ ܪܚܡܘܬܐ ܠܘܬ ܥܒܕܠܗ ܐܡܝܪܐ ܕܓܙܝܪܬܐܿ.
                    ܗܿܘ ܕܐܦ ܠܚܪܬܐ ܡܠܟܐ ܗܘܼܐ. ܘܟܕ ܒܥܼܐ ܕܢܥܒܕ ܠܗ ܐܝܩܪܐ ܕܪܚܡܘܬܗܼ. ܥܒܼܕܗ ܦܛܪܝܪܟܐ
                    ܕܐܢܛܝܟܝܐ ܒܬܪ ܡܪܝ ܝܗܘܢܣ. ܐܠܐ ܣܓܝ ܒܝܫ̈ܝܢ ܕܪ̈ܓܐ <pb n="211"/> ܕܡܬܩܢܝܢ ܡܢ ܠܐ
                    ܡܛܟܣܘܬܐ. ܟܕ ܕܝܢ ܐܣܓܝ ܗܢܐ ܪܡܪܡ ܠܪܚܡܗܼ. ܩܠܝܠܐܝܬ ܐܘܫܛ ܝܗܼܒ ܠܗ ܡܚܢܘܩܝܬܐ ܗܝܿ ܕܝܗܘܕܐ.
                    ܠܐ ܕܝܢ ܣܓܝ ܐܬܩܒܠ ܥܠ ܒܢܝ̈ܢܫܐ: ܘܐܦܠܐ ܗܼܝ ܪܝܫܢܘܬܗ ܣܓܝ ܢܓܪܬ. ܡܛܠ ܕܗܼܘ ܕܪܡܪܡܗܼ ܗܼܘ
                    ܣܚܦܗ ܘܐܦ ܐܘܒܕܗ. ܟܕ ܐܦܠܐ ܝܼܕܥܘ ܒܢܝ̈ܢܫܐ ܡܢܐ ܓܕܫ ܠܦܓܪܗ: ܘܠܐ ܐܫܬܘܝ ܐܦܠܐ ܠܩܒܘܪܬܐ ܕܡܢ
                    ܒܢܝ̈ܢܫܐ. ܗܢܐ ܦܘܪܥܢܐ ܫܦܝܪܐ ܡܥܕ ܣܛܢܐ ܕܢܬܠ ܠܐܝܠܝܢ ܕܪܗܛܝܢ ܒܬܪܗ ܒܗܢܐ ܥܠܡܐ܀ ܗܼܘܐ ܕܝܢ
                    ܒܬܪܗܼ ܢܟܦܐ ܡܪܝ ܐܬܢܣܝ ܣܢܕܠܝܐ ܐܦܝܣܩܦܐ ܕܡܝܦܪܩܛܐ. ܐܠܐ ܐܦܠܐ ܗܢܐ ܢܓܼܪ ܠܗ ܝܘܡ̈ܬܐ
                    ܣܓܝ̈ܐܐ: ܒܝܕ ܕܩܠܝܠܐܝܬ ܐܒܕ ܐܦ ܗܘ ܘܡܝܬ. ܐܚܪ̈ܢܐ ܕܝܢ ܐܚܪ̈ܢܝܬܐ ܐܡܪܝܢ. ܚܢܢ ܕܝܢ ܠܐ
                    ܡܡܪܚܝܢܢ ܕܢܐܡܪ ܥܠ ܟܣܝ̈ܬܐ ܡܕܡ. ܐܠܐ ܗܠܝܢ ܝܗܒܝܢܢ ܠܗ̈ܝܢ ܠܐܠܗܐܼ. ܗܿܘ ܕܟܠ ܓܠܼܐ ܘܡܦܪܣܝ
                    ܩܕܡܘܗܝ. ܘܫܩܠܘܗܝ ܘܐܣܩܘܗܝ ܡܢ ܚܪܢ ܠܥܘܡܪܗܼ ܕܐܬܬܣܝܡ ܬܡܢ. ܗܘܼܐ ܕܝܢ ܡܢ ܒܬܪܗ ܩܕܝܫܐ ܡܪܝ
                    ܓܝܘܪܓܝ ܡܢ ܕܝܪܐ ܩܕܝܫܬܐ ܕܩܢܫܪܐ.</p>
                <p>ܥܠ ܣܘܢܕܘܣ ܕܐܬܟܢܼܫܬܿ ܒܗܿܘܝܗ ܕܓܝܪܓܝ ܦܛܝܪܝܟܐ ܕܐܢܛܝܟܝܐܼ ܒܡܒܘܓ ܡܕܝܢܬܐ ܕܥܠ ܦܪܬ ܢܗܪܐ.
                    ܒܗܝܠܟܐ ܕܡܪܝ ܬܘܡܐ ܫܠܝܚܐ ܕܠܒܪ ܡܢ ܡܕܝܢܬܐ܀ ܟܕ ܕܝܢ ܗܘ̈ܝܢ ܥ̈ܠܠܬܐ ܣܓܝ̈ܐܬܐ ܒܗܿܘܝܗ ܕܐܣܝܚܩ
                    ܦܛܪܝܪܟܐ: ܘܕܐܬܢܣ ܣܢܕܠܝܐ ܬܘܒ ܦܛܪܝܪܟܐ: ܕܡܟܫܠ̈ܢ ܗ̈ܘܼܝ ܠܡܗ̈ܝܡܢܐܼ. ܘܣܓܝ̈ܐܐ ܐܬܟܫܠܘ ܒܗܘܢ
                    ܡܢ ܒܢ̈ܝ ܥܕܬܐ. ܘܝܬܝܪܐܝܬ ܡܛܠ ܕܡܢ ܐܡܝܪܐ ܕܫܘܠܛܢܐ ܛܪܘܢܝܐ ܗܘܼܘ: ܥܡ ܥ̈ܠܬܐ ܐܚܪ̈ܢܝܬܐ ܕܢܓܕ
                    ܒܬܪܗܘܢܼ. ܗܠܝܢ ܕܠܐ ܐܠܨܿܐ ܨܒܘܬܐ ܕܢܣܝܡ ܐܢ̈ܝܢ ܒܟܬܒܐ ܗܢܐ. ܡܢ ܒܬܪ ܡܘܬܗ ܕܝܢ ܕܚܣܝܐ ܐܬܢܣ܆
                    ܨܒܘ ܟܠܗܘܢ ܪ̈ܥܘܬܐ ܕܥܕܬܐ ܩܕܝܫܬܐ ܕܢܣܝܡܘܢ ܠܗܘܢ ܪܝܫܐ. ܩܕܡ ܕܢܪܡܐ ܣܛܝܢܐ ܒܝܢܬܗܘܢ ܪܚܡܬ
                        <pb n="212"/> ܪܝܫܢܘܬܐܿ. ܘܢܫܬܕܘܢ ܠܐܝ̈ܕܝ ܫܠܘܛܢܐ ܛܪܘܢܝܐ. ܘܬܐܒܫ ܐܚܪܝܬܐ ܝܬܝܪ ܡܢ
                    ܩܕܡܝܬܐ܆ ܘܗܘܐ ܣܕܩܐ ܘܚܪܝܢܐ ܘܫܓܘܫܝܐ ܒܝ̈ܘܡܬܗܘܢ ܒܥܕܬܐ ܩܕܝܫܬܐ. ܗܿܝ ܕܐܦ ܠܘܬܗܢ ܓܕܫܬ. ܐܝܟ
                    ܡܐ ܕܡܢ ܙܕܝܩܐ ܐܬܐܡܪܬ: ܕܕܚܠܬܐ ܗܿܝ ܕܕܚܼܠ ܡܢܗܿ ܐܬܬ ܥܠܝܗܘܢ. ܠܐ ܫܠܘ ܐܦܠܐ ܫܟܬ ܘܥܼܠ
                    ܕܠܘܚܝܐ. ܘܗܿܘ ܡܕܡ ܕܙܝܥܝܢ ܗܘܘ ܡܢܗܼ ܡܼܛܐ ܐܢܘܢ ܩܠܝܠܐܝܬ܀ ܨܒܼܘ ܟܠܗܘܢ ܪ̈ܥܘܬܐ ܟܢܝܫܐܝܬ
                    ܡܘܨܗܠܝܐ ܘܓܙܝܪ̈ܝܐ ܘܡܥܪ̈ܒܝܐܼ. ܘܐܬܟܿܢܫ ܩܠܝܠܐܝܬ ܒܚܕܐ ܢܦܫܐ ܘܒܚܕ ܪܥܝܢܐ ܫܦܝܪܐܼ. ܘܒܚܕܐ
                    ܫܠܡܼܘܬܐ. ܘܨܼܒܘ ܟܠܗܘܢ ܐܦܝܣ̈ܩܦܐ ܥܡ ܐܢ̈ܫܐ ܡܝܩܪ̈ܐ ܘܡ̈ܗܝܡܢܐ ܒܡܒܘܓ ܡܕܝܢܬܐܼ ܒܗܝܟܠܐ ܕܡܪܝ
                    ܬܘܡܐ. ܘܟܕ ܝܬܝܒ ܝܘܡܐ ܘܬܪ̈ܝܢ܆ ܘܣܓܝ̈ܐܬܐ ܐܬܡܠܠܘ ܒܝܢܬܗܘܢ ܡܛܠ ܣܓܝ̈ܐܐ: ܘܟܕ ܗܢܐ ܠܗܢܐ
                    ܩܠܣܼ. ܐܬܐ ܐܚܪܢܐ ܘܓܚ. ܘܗܟܢܐ ܝܘܡ̈ܬܐ ܣܓܝ̈ܐܐ.. ܘܗܝܕܝܢ ܒܚܪܬܐ ܓܼܕܫ: ܐܝܬ ܗܘܐ ܓܒܪܐ ܚܕ
                    ܒܒܥܠܬܢܝ ܡܢ ܕܝܪܐ ܩܕܝܫܬܐ ܕܩܢܫܪܐ܆ ܕܥܡܼܪ ܒܗܿ ܒܕܘܟܬܐ ܢܟܝܦܐܝܬ. ܘܒܕܘܒܪ̈ܐ ܕܕܚܠܬ ܐܠܗܐ
                    ܡܨܒܬ ܗܘܐ. ܘܓܒܪܐ ܝܕܝܥܐ ܐܦ ܡܫܡܗܐ ܘܕܘܓܡܛܪܐ ܘܛܢܢܐ ܕܟܠܗܝܢ ܫܦܝܪ̈ܬܐ. ܫܡܗ ܕܝܢ ܐܝܬܘܗܝܼ
                    ܓܝܘܪܓܝ. ܘܐܦ ܒܛܟܣܐ ܕܡܫܡܢܘܬܐ ܡܛܣ ܗܘܐ ܡܢ ܥܘܡܪܗ. ܠܗܢܐ ܟܠܗܘܢ ܫܘܝܐܝܬ ܒܚܕܐ ܫܠܡܘܬܐ
                    ܘܒܚܕܐܐܘܝܘܬܐܼ. ܓܒܼܘ ܘܫܠܼܡ ܟܕ ܗܼܘ ܪܚܝܩ. ܘܗܟܢܐ ܩܠܝܠܐܝܬ ܓܒܼܘ ܐܢ̈ܫܐ ܡܢ ܗܿܢܘܢ ܡܝܩܪ̈ܐ
                    ܕܬܡܢ܆ ܘܫܕܪܘ ܐܝܬܝܘܗܝ ܠܘܬܗܘܢ. ܘܥܼܠ ܟܠܗܘܢ ܘܫܠܡ ܠܗ. ܘܐܦ ܘܟܬܼܒ ܫܠܡܘܬܗܘܢ ܘܟܪܬ ܐܝܕ̈ܝܗܘܢ
                    ܒܟܬܒܐܼ ܘܝܗܼܒ ܠܗ. ܕܩܕܡܝܗܘܢ ܐܝܬ ܗܘܼܐ ܝܘܚܢܢ ܕܩܠܝܢܩܣ. ܛܝܡܬܐܣ ܕܐܘܪܗܝ. ܕܘܝܕ ܕܕܪܐ. ܐܒܝ
                    ܕܐܡܼܪ.. ܣܪܓܘܢܐ ܕܡܪܕܐ. ܣܛܦܢܐ ܕܚܒܘܪܐ.. ܘܩܘܣܛܢܛܝܢܐ ܕܫܡܫܝܛ..</p>

                <p> Page 213</p>

                <p>ܩܘܪܝܩܐ ܕܛܪܥܒܕܝܢ. ܕܝܢܘܣ ܕܚܪܢ. ܐܠܝܐ ܕܫܝܓܪ.. ܘܡܢ ܡܘܨܠܼ ܦܘܠܣ ܕܬܓܪܝܬ.. ܙܟܝ ܕܟܪܡܐ. ܝܘܢܢ
                    ܕܒܢܘܗܕܪܐ. ܥܡ ܐܚܪ̈ܢܐ ܣܓܝܗܐܐ.. ܘܡܢ ܡܥܪܒܐ ܬܘܒܼ ܗܠܝܢ. </p>
                <p>ܟܕ ܟܬܼܒ ܘܫܠܼܡ ܘܚܿܬܼܡ ܟܬܒܐ: ܘܩܪܝܒܝܢ ܟܠܗܘܢ ܕܢܣܝܡܘܢ ܥܠܘܗܝ ܐܝܕܐ ܐܝܟ ܛܟܣܐ ܕܐܝܬ ܒܥܕܬܐ:
                    ܘܚܼܙܐ ܣܛܝܢܐ ܕܩܪܝܒ ܕܢܗܘܐ ܫܝܢܐ ܒܟܠܗܿ ܥܕܬܐܼ݂ ܠܐ ܐܗܡܝ ܐܘ ܫܟܬ ܘܫܠܼܐ܆ ܐܘ ܢܼܚ ܐܦܠܐ ܡܢ
                    ܗܕܐ: ܐܠܐ ܩܠܝܠܐܝܬ ܨܝܒ ܘܐܝܬܝ ܠܬܡܢ ܕܝܪܝܐ ܚܕܼ. ܘܥܒܕܗ ܠܗ ܡܥܡܪܐ. ܘܡܛܠ ܕܗܼܘ ܠܐ ܐܫܟܚ
                    ܕܓܠܝܐܝܬ ܢܬܚܙܐ: ܘܫܓܘܫ ܘܢܕܠܘܚ ܘܢܪܡܐ ܣܕ̈ܩܐ ܒܝܢܬܗܘܢܼ: ܐܝܟܢܐ ܕܐܦܠܐ ܠܘܬ ܚܘܐ ܐܫܟܚ ܕܢܡܠܠ
                    ܗܼܘ ܩܢܘܡܗ܆ ܕܕܠܡܐ ܢܬܓܠܐ ܙܐܝܦܗ ܘܢܬܦܪܣܐܼ. ܗܟܢܐ ܐܦ ܗܪܟܐ ܥܒܼܕ ܐܦ ܫܡܠܝ. ܠܗܠ ܚܘܝܐ ܓܒܼܐ
                    ܘܥܼܠ ܐܦ ܥܡܼܪ ܒܗ. ܘܒܗ ܣܥܼܪ ܟܠܗܘܢ ܨܒܝ̈ܢܘܗܝ: ܗܪܟܐܼ. ܕܝܪܝܐ ܓܒܼܐ ܠܗ ܣܢܝܓܪܐܼ ܘܒܗ ܫܿܠܼܡ
                    ܟܠܗܘܢ ܨܒܝ̈ܢܘܗܝ. ܫܡܗ ܕܝܢ ܐܝܬܘܗܝ ܝܘܚܢܢ. ܡܥܡܪܐ ܕܝܢ ܗܼܘܐ ܠܗ ܒܫܘܚܪܬܐ ܗܦܝܟܬܐ ܕܐܫܘܡܐ.
                    ܟܕ ܒܩܛܝܐ ܕܐܟܣܢܝܘܬܐ ܙܒܢܐ ܣܓܝܐܐ ܡܬܗܿܦܟ ܗܘܐ ܠܗ: ܘܐܝܟ ܡܿܢ ܠܡ ܕܝܕܥ ܗܘܐ ܠܗ ܠܗܢܐ
                    ܓܝܘܪܓܝܼ. ܩܪܒ ܨܝܕ ܗܠܝܢ ܐܦܝܣܩ̈ܘܦܐ ܓܙܝܪ̈ܝܐܼ. ܘܝܬܝܪܐܝܬ ܨܝܕ ܩܪ̈ܬܡܢܝܐܼ ܘܐܡܼܪ܆ ܕܐܝܟܢܐ
                    ܨܿܒܝܬܘܢ ܕܬܥܒܕܘܢ ܠܟܘܢ ܦܛܪܝܪܟܐ ܠܓܒܪܐ ܕܓܙܡ ܥܠ ܕܝܪܟܘܢ. ܟܕ ܐܡܿܪ ܕܐܢ ܢܗܘܐ ܠܝ ܫܘܠܛܢܐ
                    ܒܥܕܬܐܿ. ܐܘܒܕ ܫܡܗܿ ܕܩܪܬܝܢܝ ܘܕܕܝܪܐ ܕܐܬܢܣ ܡܢ ܐܪܥܐ. ܘܗܢܐ ܟܕ ܒܣ̈ܓܝܐܬܐ ܫܓܼܫ ܐܢܘܢ ܘܕܠܼܚ
                    ܐܢܘܢ. ܗܢܘܢ ܒܕܠܐ ܒܡܦܝܣܝܢ ܗܘܘ ܒܗ ܒܚܣܝܐ ܓܝܘܪܓܝܼ. ܗܝܡܢܘ ܐܢܝ̈ܢܼ ܠܡ̈ܠܘܗܝ ܕܗܿܘ. ܟܕ
                    ܠܐܐܬܒܝܢܘ ܕܟܠܗ ܚܝܠܗܝܢ ܡܢ ܕܣܛܢܐ ܗܼܘ. ܘܩܼܡ ܪܟܼܒܘ ܩܠܝܠܐܝܬ܆ ܘܓܢܒܼܘ <pb n="214"/>
                    ܢܦܫܗܘܢܼ. ܘܫܢܝܘ ܠܐܬܪܗܘܢ. ܗܠܝܢ ܕܝܢ ܕܦܫܼ. ܟܕ ܚܼܙܘ ܕܚܒܪ̈ܝܗܘܢ ܫܢܝܘ: ܝܬܝܪܐܝܬ ܙܥܘ
                    ܘܕܚܠܘ. ܚܕܐ ܕܕܠܡܐ ܣܕܩܐ ܘܫܓܘܫܝܐ ܢܪܡܘܢ ܒܥܕܬܐ܆ ܐܢ ܗܼܘ ܕܢܥܒܕܘܢܝܗܝ ܟܕ ܪܚܝܩܝܢ ܚܒܪ̈ܝܗܘܢ.
                    ܘܐܚܪܬܐ ܒܗܝ ܕܩܪܒܘܗܝ ܠܓܒܪܐ.. ܘܩܪܝܒ ܕܢܫܬܚܡ ܘܢܗܘܐ ܟܫܠܐ ܒܥܠܡܐ. ܡܛܠ ܕܠܘ ܐܝܟܢܐ ܕܐܝܬܝܗܿ
                    ܥܠܼܬܐ ܡܬܬܢܝܐ ܒܐܝܕ̈ܝ ܡܣܟ̈ܠܢܐ. ܘܝܬܝܪܐܝܬ ܠܪܘܚܩܐ. ܗܠܝܢ ܕܝܢ ܕܦܫ܆ ܟܕ ܐܬܟܝܪ ܡܢ ܛܒ̈ܐ ܐܦ
                    ܡܢ ܒܝ̈ܫܐ܆ ܘܝܬܝܪܐܝܬ ܐܦ ܡܢ ܬܪܬܗܘܢ ܡܕܡ ܕܥܒܕ ܒܓܪܐܼ. ܩܪܒܘ ܘܥܒܕܘܗܝ܀ ܐܝܕ̈ܝܥܐ ܕܝܢ ܕܒܗܘܢ
                    ܡܢ ܓܙܝܪܬܐ ܗܠܝܢ܆ ܡܛܬܐܣ ܕܐܘܪܗܝ.. ܐܒܝ ܕܐܡܕ.. ܩܘܣܛܢܛܝܢܐ ܕܫܡܫܝܛ.. ܝܘܚܢܢ ܕܩܠܢܝܩܘܣ. ܥܡ
                    ܫܪܟܐ ܕܟܠܗܘܢ ܡܘܨ̈ܠܝܐ ܘܡܥܪ̈ܒܝܐ.. ܗܠܝܢ ܕܝܢ ܕܩܕܡ ܫܢܝܘܼ. ܟܠ ܟܐܦ ܡܙܝܥܝܢ ܗܘܘ. ܘܟܕ ܟܠܢܫ
                    ܫܢܼܝ ܘܐܙܼܠ ܠܐܬܪܗ: ܣܛܝܢܐ ܐܦܠܐ ܥܕ ܗܫܐ ܫܠܐ ܐܘ ܬܟܼܘ ܡܢ ܕܪܡܐ ܫܓܘܫܝܐ ܒܝܢܬܗܘܢ. ܘܗܟܢܐ
                    ܓܪܓ ܐܢܘܢ. ܘܐܬܟܢܫܘ ܣܓܝ̈ܐܐ ܡܢ ܓܙܝܪ̈ܝܐܼ. ܘܥܒܼܕܘ ܠܗܘܢ ܦܛܪܝܪܟܐ ܠܝܘܚܢܢ ܕܩܠܢܝܩܘܣ܆ ܡܢ
                    ܕܝܪܐ ܩܕܝܫܬܐ ܕܩܪܩܦܬܐ. ܘܟܕ ܥܒܼܪ ܥܠ ܫܠܡܘܬܐ ܘܩܝ̈ܡܬܐ ܘܟܪܬ ܐܝ̈ܕܘܗܝ: ܢܦܼܠ ܒܪܚܡܬ
                    ܪܝܫܢܘܬܐܼ ܘܗܘܼܐ ܦܛܪܝܪܟܐ.. ܘܡܢ ܗܫܐ ܫܩܠ ܒܙܚ̈ܐ ܘܨܥܪ̈ܐ ܘܨܘܚܝ̈ܬܐܼ ܟܠܗ ܐܣܟܝܡܐ ܝܩܝܪܐ
                    ܘܢܟܦܐ ܕܕܝܪܝܘܬܐ. ܟܕ ܣܓܝ̈ܐܐ ܠܗܘܿ ܡܚܪܡܝܢ ܘܠܟܠ ܕܫܠܿܡ ܠܗ: ܘܣܓܝ̈ܐܐ ܠܗܿܘ. ܘܗܟܢܐ ܐܬܝܒܠ
                    ܫܓܘܫܝܐ ܗܢܐ ܒܥܕܬܐ ܥܕ ܗܫܐ. ܘܡܢ ܗܫܐ ܐܝܠܝܢ ܨܥܪ̈ܐܼ ܐܝܠܝܢ ܒܙܚ̈ܐܼ ܐܝܠܝܢ ܡܣܘܪ̈ܝܐܼ ܐܝܠܝܢ
                    ܒܝ̈ܫܬܐܼ ܕܠܐ ܥܠܼܘ ܒܝܢܬܗܘܢ. ܥܕܡܐ ܕܫܪܟܘ ܠܚܒܘܫܝܐ ܕܒܐܝ̈ܕܝ ܫܘܠܛܢܐ ܛܪܘܢܝܐ. ܗܐ ܐܝܠܝܢ
                    ܒܝ̈ܫܬܐ ܐ̈ܬܼܝ ܥܠ ܥܕܬܐ ܘܪ̈ܥܘܬܐܿ. ܒܐܝܕ̈ܝ ܗܿܘ ܕܝܪܝܐ ܒܝܫܐ: ܕܫܡܠܝ ܕܘܟܬ ܚܘܝܐ ܢܟܘܠܐ <pb
                        n="215"/> ܘܥܩܠܩܠܐ. ܘܐܥܠܘ ܫܓܘܫܝܐ ܠܥܕܬܐܼ ܒܡܠܬܗ ܘܡܠܼܟܗ.</p>
                <p>ܫܢܬ ܐܠܦܐ ܘܫܬܝܢ ܘܚܡܫܼ. ܡܝܬ ܥܒܕܠܗ ܒܪ ܡܚܡܕ ܡܠܟܐ ܕܦܘܪ̈ܣܝܐ. ܘܡܢ ܗܝܕܝܢ ܫܘܪܘܢ ܥܠ ܪܝܫܢܘܬܐ
                    ܥܒܕܠܗ ܐܚܘܗܝ. ܘܥܒܕܠܗ ܐܚܪܢܐ ܒܪ ܥܠܝ ܒܪ ܕܕܗ. ܘܡܢ ܗܫܐ ܠܝܬ ܗܘܐ ܐܠܐ ܫܘܦܥ ܕܡܐ ܘܩ̈ܛܠܐ
                    ܣܓܝ̈ܐܐ ܒܝܢܬܗܘܢ. ܟܕ ܡܥܪ̈ܒܝܐ ܘܛܝ̈ܝܐ ܕܓܙܪܝܬܐ ܟܠܗܘܢ ܒܬܪ ܒܪ ܥܠܝ ܨܠܝܢ ܗܘܘ܆ ܘܠܗ ܫܠܿܡܝܢ
                    ܗܘܘܼ ܘܠܗ ܒܥܿܝܢ ܡܠܟܐ. ܘܚܘܪ ܟܠܗܘܢ ܘܢܦܩܘ ܒܬܪܗ.. ܦܘܪ̈ܣܝܐ ܕܝܢ ܘܟܘܪ̈ܣܢܝܐܼ. ܨܠܘ ܒܬܪ
                    ܥܒܕܠܗ ܒܪ ܡܚܡܕ. ܘܟܕ ܩܪ̈ܒܐ ܣܓܝ̈ܐܐ ܒܟܠܕܘܟ ܡܚܘܼ. ܘܕܡܐ ܣܓܝܐܐ ܐܫܕ ܥܠ ܐܪܥܐ ܡܢ ܚ̈ܕܕܐ.
                    ܠܚܪܬܐ ܕܝܢ ܡܚܘ ܩܪܒܐ ܥܠ ܢܗܪ ܡܫܐ ܠܬܚܬ ܡܢ ܢܨܒܝܢ. ܘܟܕ ܗܟܢܐ ܝܘܡ̈ܬܐ ܣܓܝ̈ܐܐ ܬܡܢ ܐܩܪܒܘ܆
                    ܘܥܡܐ ܣܓܝܐܐ ܡܢ ܬܪ̈ܝܗܘܢ ܓܒ̈ܐ ܢܦܼܠ: ܒܚܪܬܐ ܐܬܒܪ ܥܒܕܠܗ ܒܪ ܥܠܝ܇ ܩܕܡ ܐܒܘܡܣܠܡ ܦܘܪܣܝܐ܆
                    ܘܐܬܗܙܡ ܘܥܪܩ ܘܐܒܕ܆ ܒܥܣܪ̈ܝܢ ܘܫ̈ܬܐ ܒܬܫܪܝ ܐܚܪܝܼ ܒܝܘܡ ܬܠܬܐ ܕܢܓܗ ܐܪܒܥܐ܀ ܘܐܬܒܪܘ ܒܪ ܥܠܝ.
                    ܘܐܚܕ ܡܠܟܘܬܐ ܥܒܕܠܗ ܒܪ ܡܚܡܕ ܫܢܝ̈ܐ . . . . . . . . . . ܀ ܒܗ ܕܝܢ ܒܪܡܫܐ ܗܢܐ ܕܝܠܗܿ
                    ܕܙܝܡܬܐ ܕܒܪ ܥܠܝܼ. ܥܒܕ ܐܠܗܐ ܬܕܡܘܪܬܐ ܡܕܡ ܪܒܬܐ. ܐܝܟܢܐ ܕܟܘܟܒܐ ܡܕܡ ܪܒܐ ܘܙܝܥܐ ܘܕܚܝܠܐܿ.
                    ܦܪܚ ܘܨܪܗܿ ܠܫܡܝܐ ܐܦ ܠܐܝܪ: ܘܢܚܼܬ ܒܛܒܥܗ ܕܝܘܡܐ܆ ܒܡܨܥܬܗܿ ܕܝܠܗܿ ܕܥܣܟܪ ܕܒܪ ܥܠܝ ܒܕܡܘܬܐ
                    ܕܐܣܦܝܪܐ ܕܢܘܪܐ. ܐܝܟܢܐ ܕܟܕ ܗܕܐ ܚܙܘ ܛܝܝ̈ܐ. ܐܬܬܒܪ ܘܐܒܕ ܣܒܗܘܢܼ. ܘܚܫܟ ܥܝܢܝ̈ܗܘܢܼ. ܘܠܐ
                    ܐܫܟܚ ܬܘܒ ܠܡܩܡ. ܡܛܠ ܕܓܝܠܐܝܬ ܝܕܥܘ ܕܡܢ ܡܪܝܐ ܗܘܼܬ ܐܕܐܼ. ܘܠܐ ܚܡܣܢ ܬܘܒ. <pb n="216"/>
                    ܫܢܬ ܐܠܦܐ ܘܫ̈ܬܝܢ ܘܫ̈ܬܼ. ܥܒܕܘܢ ܐܝܠܢܿܐ ܚܙܘܪ̈ܐ ܚܚ̈ܘܢܝܬܐ ܘܟܠܗܘܢ ܦܐܪ̈ܐܼ. ܒܬܫܪܝܢ ܐܝܟ
                    ܕܒܙܒܢܐ ܕܢܝܣܢ ܘܕܐܝܪ܀ ܗܘܼܐ ܕܝܢ ܒܗܿ ܒܫܢܬܐ ܗܕܐ ܙܪܥܐ ܪܒܐ ܒܟܠܗܿ ܐܪܥܐ. </p>
                <p>ܫܢܬ ܐܠܦܐ ܘܫܬܝܢ ܘܫܒܥܼ. ܒܝܘܡ ܐܝܕܚ ܐܕܪ ܒܬܠܬܐ ܒܗ܆ ܝܘܡ ܬܠܬܐ ܒܫܒܐ: ܗܘܼܐ ܪܥܠܐ ܪܒܐ ܘܙܝܥܐ
                    ܘܕܚܝܠܐ ܒܦܠܓܗ ܕܠܠܝܐ ܒܐܪܥܐ ܕܓܙܝܪܬܐ. ܘܐܬܗ̈ܦܟܝܢ ܒܗ ܬܠܬ ܩܘܪ̈ܝܣ ܥܠ ܚܒܪܘܬܐ. ܘܥܡܐ
                    ܘܐܬܗ̈ܦܟܝܢ ܒܗ ܬܠܬ ܩܘܪ̈ܝܣ ܥܠ ܚܒܘܪܐ. ܘܥܡܐ ܣܓܝܐܐ ܕܒܘܗܝܢܼ ܒܕܡܘܬ ܥܢܒ̈ܐ ܒܡܥܨܪܬܐ ܒܓܘܗܝܢ
                    ܐܬܚܒܠ. ܘܐܒܕ ܥܡ ܕܘܟܝ̈ܬܐ ܣܓܝ̈ܐܬܐ ܕܚܿܒܠ ܗܼܘ ܪܥܠܐ. ܕܗܼܘܐ ܡܢ ܣܘܓܐܐ ܪܒܐ ܕܚ̈ܛܗܝܢ܀ ܡܕܠ
                    ܠܡ ܬܕܘܠ ܐܪܥܐ. ܘܡܡܛ ܬܡܘܛ ܐܪܥܐ. ܘܬܢܘܕ ܐܝܟ ܥܪܙܠܐ. ܗܠܝܢ ܚܛܗ̈ܝܢ ܡܨܝܢ ܠܡܥܒܕ. ܠܡܙܥܘ
                    ܐܪܥܐ ܕܬܚܘܬܝܢ. </p>
                <p>ܫܢܬ ܐܠܦܐ ܘܫܒܥܝܢ܆ ܐܬܥܪܩܠܘ ܨܘܡܐ ܕܡܕܢܚܝ̈ܐ: ܘܡܢܗܘܢ ܐܥܠܘ ܨܘܡܐ ܒܬܡܢܬܥܣܪ̈ ܒܫܒܛ. ܘܫܼܪܘ
                    ܒܫ̈ܬܐ ܒܢܝܣܢ.. ܗܠܝܢ ܕܝܢ ܐܚܪ̈ܢܐ ܐܥܠܘ ܨܘܡܐ ܒܥܣܪ̈ܝܢ ܘܚ̈ܡܫ ܒܫܒܛ. ܘܫܼܪܘ ܒܬܠܬܥܣܪܗ
                    ܒܢܝܣܢ.. ܘܗܟܢܐ ܐܬܥܪܩܠܘܢ ܟܠܗܘܢ ܟܪ̈ܣܛܝܢܐ. ܟܕ ܒܚܕܐ ܕܘܟܐ ܥܒܕ ܩܝܡܬܐ. ܘܒܚܕܐ ܥܒܿܕܝܢ
                    ܐܘܫܥܢ̈ܐ. ܒܚܕܐ ܚܫܐܼ ܘܒܚܪܝܬܐ ܡܦܨܚ ܠܗܘܢ. ܗܟܢܐ ܘܒܡܕܝ̈ܢܬܐ ܥܒܼܕܝܢ ܗܘܘ: ܒܚܕ ܗܝܟܠܐ ܡܦܨܚ
                    ܠܗܘܢ ܘܒܚܪܝܢܐ ܥܒܿܕܝܢ ܐܘ̈ܫܥܢܐ. ܣܓܝ̈ܐܐ ܕܝܢ ܡܢ ܗܠܝܢ ܕܨܠܝܢ ܠܘܬ ܝܥܢܘܬܐܼ. ܠܐ ܨܡ ܐܠܐ ܫܬ
                    ܫܒ̈ܐ: ܟܕ ܐܠܥ ܥܡ ܐܚܪ̈ܝܐ ܘܫܪܘ ܥܡ ܩܕܡܝ̈ܐ.. ܣܓܝ̈ܐܐ ܕܝܢ ܐܚܪ̈ܢܐ ܕܐܬܡܨܥܘ ܘܐܒܕ ܠܗܘܢ
                    ܡܢܥܘܪܩܠܐ ܕܗܘܼܐ ܒܝܢܬܗܘܢ: ܕܐܥܠܘ ܥܡ ܩܕܡ̈ܝܐ ܘܫܪܘ ܥܡ ܐܚܪ̈ܝܐ. <pb n="217"/> ܫܢܬ ܐܠܦܐ
                    ܘܫܒܥܝܢ ܘܚܕܐܼ. ܒܐܝܪܚ ܐܕܪ: ܐܬܚܙܝܬ ܐܬܿܐ ܚܘܪܬܐ ܒܫܡܝܐܼ. ܩܕܡ ܫܦܝܪܐ. ܒܓܪܒܝ ܡܕܢܚ: ܒܡܠܘܫܐ
                    ܗܿܘ ܕܡܬܩܪܐ ܐܡܪܐܼ. ܠܓܪܒܝܐ ܡܢ ܗܠܝܢ ܬܠ̈ܬܐ ܟܘܟ̈ܒܐܿ. ܕܒܗ ܝܬܝܪ ܢܨܝܚܝܢ. ܘܕܡܝܐ ܗܘܬ
                    ܒܐܣܟܝܡܗܿ ܠܡܟܢܫܬܐ. ܟܕ ܬܘܒܐܝܬ ܗܘܐ ܒܗ ܒܐܡܪܐ ܒܪܝܫܗ ܒܡܘܪܐ ܩܕܡܝܬܐ .ܒ. ܡܢ ܗܠܝܢ ܟܘܟ̈ܒܐ
                    ܛܥܝ̈ܐܼ. ܩܪܘܢܣ ܘܐܪܝܣ܇ ܐܝܟ ܕܠܬܝܡܢܐ ܩܠܝܠܼ. ܒܥܣܪ̈ܝܢ ܘܬܪ̈ܝܢ ܒܗ ܒܝܪܚܐ. ܘܟܬܪܬ ܗܼܝ ܐܬܿܐ
                    ܠܝ̈ܠܘܬܐ ܚܡܫܬܥܣܪ̈. ܥܕܡܐ ܠܢܓܗ ܥܝܕܐ ܕܦܢܛܩܘܣܛܐ. ܘܚܕ ܡܿܢ ܪܝܫܗܿ ܗܿܘ ܩܛܝܢܐ ܝܬܝܪ ܢܗܘܪܐ
                    ܟܘܟܒܐ ܡܬܚܙܐ ܗܘܼܐ ܒܗ܆ ܘܨܠܐ ܗܘܼܐ ܠܐܦ̈ܝ ܓܪܒܝܐ. ܗܿܘ ܕܝܢ ܐܚܪܢܐ ܦܬܝܐ ܘܝܬܝܪ ܥܡܘܛܐ܆ ܨܿܠܐ
                    ܗܘܼܐ ܠܐܦܗܝ ܬܝܡܢܐ. ܘܐܙܠܐ ܗܘܬ ܩܠܝܠ ܩܠܝܠܼ ܠܡܕܢ̈ܚܝ ܓܪܒܝ. ܐܣܟܝܡܗܿ ܕܝܢ ܗܢܘ: ܢܓܗ ܕܝܢ
                    ܬܠܬܐ ܕܒܬܪ ܦܢܛܘܩܘܣ ܐܬܚܙܝܬ ܬܘܒ ܒܥܕܢ ܪܡܫܐ. ܡܢ ܓܪܒܝ ܡܥܪܒܝ. ܘܟܬܪܬ ܪ̈ܡܫܐ ܥܣܪܗܝܢ
                    ܘܚ̈ܡܫܐ. ܘܐܙܠܐ ܗܘܬ ܩܠܝܠ ܩܠܝܠܼ ܠܬܝܡܢܐ.. ܘܬܘ ܐܒܕܬ. ܘܗܝܕܝܢ ܗܦܼܟܬܿ ܐܬܚܼܙܝܬܿ ܒܡܥܪܒܝ
                    ܬܝܡܢܝ. ܘܗܟܢܐ ܬܡܢ ܟܬܪܬ ܝܘܡ̈ܬܐ ܣܓܝ̈ܐܐ.܀ ܒܗܢܐ ܙܒܢܐ ܣܕ̈ܩܐ ܣܓܝ̈ܐܐ ܗܘܼܘ ܒܥܕܬܐ܆ ܡܢܥܠܬ
                    ܪܝܫܢܘܬܐ. ܟܕ ܥܘܡܪ̈ܐ ܡܕܢܚܝ̈ܐ ܥܒܕܘ ܠܝܘܚܢܢ ܦܛܪܝܪܟܐ: ܟܕ ܡܕܝ̈ܢܬܐ ܕܓܙܝܪܬܐ ܠܐ ܫܠܡ̈ܝܢ ܠܗ܇
                    ܘܐܦܠܐ ܟܠܗܘܢ ܥܘܡܪ̈ܐ. ܡܥܪ̈ܒܝܐ ܕܝܢ ܘܡܘܨܠܝ̈ܐ ܠܓܝܘܪܓܝ ܫܠܼܡ. ܘܡܢ ܥܠܬܐ ܗܕܐ ܐܬܕܠܚܬ ܟܠܗܿ
                    ܥܕܬܐ. <pb n="218"/> ܫܢܬ ܐܠܦܐ ܘܫܒ̈ܥܝܢ ܘܬܪ̈ܬܝܢ܆ ܡܝܬ ܩܕܝܫܐ ܡܪܝ ܛܝܡܬܐܣ ܐܦܝܣܩܦܐ
                    ܕܐܘܪܗܝ.. ܘܗܘܼܐ ܒܬܪܗ ܐܢܫ ܕܝܪܝܐ ܚܒܝܫܝܐ. ܕܥܿܡܪ ܗܘܐ ܒܩܪܝܬܐ ܚܕܐ ܒܗ ܒܐܬܪܐ. ܕܡܬܩܪܝܐ ܗܘܬ
                    ܒܝܬ ܩܕܘܢܐ. ܫܡܗ ܕܝܢ ܐܝܬܘܗܝ ܗܘܐ ܫܡܥܘܢ. ܗܢܐ ܡܛܠ ܢܟܦܘܬܗ ܘܡܝܬܪܘܬܗ܆ ܘܡܛܠ ܗܝܿ ܕܒܟܠܗܘܢ
                    ܫܘܦܪ̈ܐ ܡܨܒܬ ܗܘܐܼ. ܘܝܬܝܪܐܝܬ ܒܪܚܡܬ ܐܟ̈ܣܢܝܐ ܘܡܣ̈ܟܝܢܐܼ. ܠܗܢܐ ܟܠܗ ܓܒܐ ܡܗܝܡܢܐ
                    ܕܐܘܪ̈ܗܝܐ܆ ܒܚܕܐ ܫܘܝܬܐ ܘܫܠܡܘܬܐܼ ܒܥܿܝܢ ܗܘܘ ܕܢܗܘܐ ܠܗܘܢ ܪܥܝܐ ܠܢܦܫܬܗܘܢ. ܘܗܟܢܐܬܪܥܘܗܝ
                    ܠܒܝܬ ܚܒܘܫܝܗ ܩܛܝܪܐܝܬ. ܘܢܬܦܘܗܝ ܘܐܘܒܠܘܗܝ ܠܘܬ ܓܝܘܪܓܝ ܦܛܪܝܪܟܐܼ ܕܢܥܒܕܗ ܠܗܘܢ ܪܝܫܐ. ܘܡܛܠ
                    ܕܗܼܘ ܗܢܐ ܢܟܦܐ ܫܡܥܘܢ ܠܥܡ̈ܠܐ ܫܠܝܗܐ ܘܢܟ̈ܦܐ ܘܢܝ̇ܐ ܕܕܝܪܝܘܬܐ ܡܚܒ ܗܘܐܼ ܝܬܝܪ ܡܢ ܗܝܿ
                    ܕܢܗܘܐ ܐܦܝܣܩ ܘܢܩܘܡܼ ܒܪܝܫ ܥܡܐܼ. ܠܐ ܨܼܒܐ ܐܦܠܐ ܩܒܠ ܥܠܘܗܝ ܠܡܘܒܠܐ ܗܢܐ ܕܪܝܫܢܘܬܐ.܀ ܘܟܕ
                    ܗܼܘ ܗܢܐ ܚܣܝܐ ܓܝܪܓܝ ܐܠܨܗ ܣܓܝ܆ ܘܐܘܪ̈ܗܝܐ ܒܟܘ ܩܕܡܘܗܝܼ. ܠܐ ܨܼܒܐ ܐܦܠܐ ܩܒܠ. ܘܗܟܢܐ
                    ܠܒܟܘܗܝ ܩܛܝܪܐܝܬ ܘܥܒܕܘܗܝ ܟܠ ܠܐ ܨܒܿܐ. ܘܐܦ ܣܿܗܼܕ ܒܗ ܗܼܘ ܚܣܝܐ ܓܝܘܪܓܝܼ ܫܡܝܐ ܘܐܪܥܐܼ
                    ܘܐܠܗܐ ܘܡ̈ܠܐܟܘܗܝ: ܕܠܐ ܢܫܒܩܝܗܿ ܠܡܕܝܢܬܐ ܘܠܡܪܥܝܬܗ ܘܢܫܢܐ ܠܚܕ ܡܢ ܓܒ̈ܝܢ. ܘܗܟܢܐ ܟܕ ܬܚܝܬ
                    ܚܪ̈ܡܐ ܣܓܝ̈ܐܐ ܐܣܪܘܗܝ ܕܠܐ ܢܫܢܐ ܐܘ ܢܥܪܘܩܼ. ܫܩܠܘܗܝ ܘܐܝܬܝܘܗܝ ܠܐܘܪܗܝ. ܘܢܦܼܩ ܟܠܗܘܢ
                    ܐܘܪ̈ܗܝܐܼ. ܘܩܒܠܘܗܝ ܒܙܘܐ ܪܒܐ. ܘܟܕ ܝܘܡܐ ܘܬܪ̈ܝܢ ܗܘܼܐ ܒܗܿ ܒܡܕܝܢܬܐܿ. ܘܠܐ ܐܟܠ ܠܚܡܐ ܘܠܐ
                    ܐܫܬܝ ܡ̈ܝܐܿ. ܥܕܡܐ ܕܩܪܝܒܝܢ ܗܘܘ ܚܝ̈ܘܗܝ ܠܡܬܛܠܩܘܼ. ܐܦܝܣ ܐܢܘܢ ܕܢܬܠܟܘܢ ܠܗ ܐܬܪܐ ܕܢܦܘܩ
                    ܢܬܒ ܒܚܕܐ ܡܢ ܗܠܝܢ ܕܝܪ̈ܬܐ ܕܒܛܘܪܐ ܕܐܘܪܗܝ. ܡܛܠ ܕܐܡܿܪ: ܕܟܝܘܪܐ ܥܠܝ ܐܐܪ ܕܗܕܐ <pb
                        n="219"/> ܡܕܝܢܬܐ. ܘܗܟܢܐ ܝܬܼܒ ܒܕܝܪܐ ܚܕܐ ܡܢ ܬܝܡܢܝܗܿ ܕܡܕܝܢܬܐܼ. ܕܡܬܩܪܝܐ ܒܝܬ
                    ܝܿܠܕܬ ܐܠܗܐ. ܘܟܕ ܟܠܝܘܡ ܣܠܩܿܝܢ ܗܘܘ ܩܠܝܪ̈ܝܩܐ ܘܪܘܪ̈ܒܢܐ ܨܝܕܘܗܝ ܠܗܿ ܠܕܘܟܬܐ: ܘܐܦ ܡܦܣܝܢ
                    ܠܗܼ ܕܢܥܘܠ ܘܢܠܒܘܟ ܡܕܝܢܬܗ. ܗܼܘ ܕܝܢ ܒܚܕ ܡܢ ܦܘܪ̈ܣܝܢ ܠܗܕܐ ܠܐ ܬܪܡܝ ܣܟ. ܟܕ ܐܡܿܪ: ܕܐܢ
                    ܗܿܘ ܠܝ ܠܡܬܼ ܐܘ ܐܙܕܩܦܼ. ܗܕܐ ܠܐ ܐܣܥܘܪ ܠܥܠܡ. ܐܠܐ ܫܒܩܘܢ ܠܝܼ ܡܛܠ ܐܠܗܐ. ܘܥܒܕܘܢ ܠܟܘܢ
                    ܐܦܝܣܩܘܦܐ ܡܿܢ ܕܪܚܡܝܬܘܢ. ܟܕ ܐܘܪ̈ܗܝܐ ܠܗܕܐ ܐܦܠܐ ܕܢܫܡܥܘܝܢܝܗܿ ܒܐܕܢܝ̈ܗܘܢ ܡܬܪܡܝܢ ܗܘܘܿ.
                    ܒܝܕ ܪܚܡܬܐ ܕܝܠܗܘܢ ܕܥܠܘܗܝ. ܘܗܟܢ ܟܠܗ ܡܬܚܐ ܕܣܬܘܐ ܥܒܼܪ. ܟܕ ܠܐ ܡܬܛܦܼܝܣ ܗܘܐܼ. ܠܐ ܗܼܘ
                    ܕܢܥܘܠ ܠܡܕܝܢܬܐܿ. ܘܠܐ ܢܥܒܕ ܠܗܘܢ ܟܪܛܘܢܝܐܿ. ܘܠܐ ܢܥܕܥܕ ܠܗܘܢ ܥܐܕܐ. ܐܦܠܐ ܗܢܼܘܢ ܫܒܩܝܢ
                    ܗܘܘ ܠܗ ܕܢܐܙܠ ܡܢ ܠܘܬܗܘܢ܇ ܒܗܿܝ ܕܢܦܝܩܐ ܗܘܬ ܢܦܫܗܘܢ ܒܬܪܗ. ܘܐܦ ܛܝ̈ܝܐ ܘܗܪ̈ܝܛܝܩܐ ܕܝܠܗܿ
                    ܕܡܕܝܢܬܐ ܪܚܡܝܢ ܗܘܼܘ ܠܗ.. ܠܚܪܬܐ ܕܝܢ ܐܦܝܣܘܗܝܼ ܟܕ ܚܙܘ ܕܡܕܡ ܠܐ ܡܘܬܪܝܢ: ܕܒܿܩܪ ܠܢ ܐܢܫ
                    ܕܕܚܿܠ ܡܢ ܐܠܗܐ ܠܕܘܟܬܟܼ ܘܢܫܠܡܐ ܛܟܣܐ ܕܐܦܝܣܩܦܘܬܐ. ܘܟܕ ܐܢܬ ܡܢ ܨܝܕܝܢ ܠܐ ܡܪܚܩ ܐܢܬ.
                    ܘܐܦܠܐ ܠܗܕܐ ܐܬܪܡܝ. ܟܕ ܐܡܿܪ. ܕܥܡܐܐܢܬܘܢ ܩܫܝܐ. ܓܒܼܘ ܠܟܘܢ ܐܢܬܘܢ ܐܦܝܣܩܦܐ. ܘܠܝ ܥܡܠܐ
                    ܕܡܕܡܼ ܠܐ ܬܪܡܘܢ. ܗܢܼܘܢ ܒܕܠܐ ܒܿܥܝܢ ܗܘܘ ܠܗ ܕܢܐܙܠ ܡܢ ܠܘܬܗܘܢܼ. ܥܠܘܗܝ ܫܕܘܗܿ ܟܠܗܿ ܗܕܐ
                    ܥܠܬܐ. ܗܼܘ ܕܝܢ ܐܦܠܐ ܠܗܕܐ ܩܒܼܿܠ ܣܟ. ܘܟܕ ܚܼܙܐ ܕܡܕܡ ܠܐ ܡܗܢܐܼ. ܘܕܢܦܠܛ ܡܢ ܒܝܬ ܐܝܕ̈ܝܗܘܢ
                    ܠܐ ܡܼܨܐܼ. ܐܡܼܪ ܠܗܘܢܼ ܕܣܝܡܘܢ ܠܝ ܡܠܬܐ ܕܐܠܗܐܿ. ܕܐܝܢܐ ܕܐܝܬܐ ܡܩܒܠܝܢ ܐܢܬܘܢ ܠܗܼ ܟܕ ܐܦܠܐ
                    ܐܢܐ ܡܪܚܡ ܐܢܐ ܡܢ ܠܘܬܟܘܢ. ܘܥܠ ܟܠܗܘܢ ܘܐܝܡܝܘܢ ܠܗ. ܓܕܫ ܐܝܬ ܗܘܼܐ ܓܒܪܐ ܚܕ ܡܟܝܟܐ ܘܒܣܝܡܐ
                    ܘܢܚܐܼ ܘܕܡܨܒܬ ܒܟܠܗܘܢ ܫܘܦܪ̈ܐ ܐܠܗ̈ܝܐܼ. <pb n="220"/> ܒܥܘܡܪܐ ܩܕܝܫܐ ܕܙܘܩܢܝܢ ܕܒܐܪܥܐ
                    ܕܐܡܕ܆ ܕܡܬܩܪܐ ܗܘܐ ܢܣܛܘܣ ܟܘܫܝܐ. ܠܗܢܐ ܓܒܼܐ ܗܢܐ ܫܡܥܘܢ ܝܬܝܪ ܡܢ ܟܠܢܫܼ. ܕܢܓܥܠ ܠܗ ܕܘܟܬܗ.
                    ܟܕ ܐܦ ܩܒܠ ܥܠܘܗܝ ܩܢܕܘܢܣ ܕܝܠܗ: ܘܐܦ ܣܗܼܕ ܥܠܘܗܝ ܟܕ ܪܚܝܩܼ. ܕܠܝܬ ܐܟܘܬܗ ܝܘܡܢܐ ܒܓܪ̈ܝܥܐ.
                    ܗܐ ܣܗܕܘܬܐ ܕܐܣܗܕ ܥܠ ܗܢܐ ܡܝܬܪܐ ܗܢܐ ܩܕܝܫܐܼ. ܟܕ ܠܐ ܡܢ ܡܬܘܡ ܚܼܙܐ ܗܘܐ ܠܗ ܒܦܓܪ. ܘܗܢܐ
                    ܫܩܼܠ ܟܬܼܒ ܐܝܓܪ̈ܬܐ ܒܨܢܥܬܐ ܠܗ ܠܢܟܦܐܼ. ܘܠܟܠܗܘܢ ܣܒ̈ܐ ܡܝܩܪ̈ܐ ܕܥܘܡܪܗܼ. ܐܝܟ ܒܥܿܐ
                    ܕܢܚܙܝܘܗܝ ܢܘܢܡܠܠ ܥܡܗ. ܘܫܕܪ ܐܢ̈ܫܐ ܡܝܩܪ̈ܐ ܡܢ ܕܝܠܗ ܒܬܪܗ. ܗܼܘ ܕܝܢ ܟܕ ܩܿܒܼܠ ܐܢܝ̈ܢ
                    ܠܐܝܓܪ̈ܬܐܼ. ܝܕܥ ܕܨܢܥܬܐ ܡ̈ܠܝܢ. ܘܠܐ ܨܼܒܐ ܠܡܚܬ. ܟܕ ܐܦܠܐ ܒܢ̈ܝ ܥܘܡܪܗ ܝܗܼܒ ܠܗ.. ܘܗܟܢܐ
                    ܙܒ̈ܢܬܐ ܣܓܝ̈ܐܬܐ ܣܠܼܩ ܐܝܙܓ̈ܕܘܗܝ ܘܢܚܼܬ ܣܦܝܩܐܝܬ. ܘܠܚܪܬܐ ܐܦܝܣܘܗܝ ܒܢܗܝ ܥܘܡܪܗ܆ ܟܕ ܠܐ
                    ܒܛܠ ܡܢ ܐܝܓܪ̈ܬܐ ܘܦܝ̈ܣܬܐ: ܘܕܠܐ ܒܥܼܘ ܕܢܫܛܘܢܘܗܝ ܠܗ ܠܚܣܝܐ ܫܡܥܘܢ. ܘܢܚܼܬ ܗܼܘ ܘܬܠܡܝܕܗ
                    ܨܝܕܘܗܝ ܠܐܘܪܗܝ. ܘܐܦ ܣܠܼܩ ܨܝܕܘܗܝ ܠܛܘܪܐ ܐܝܟܐ ܕܥܡܿܪ ܗܘܐ. ܘܗܟܢܐ ܢܦܼܩ ܘܩܒܠܗ ܒܚܕܘܬܐ
                    ܪܒܬܐ. ܘܩܠܝܠܐܝܬ ܫܕܪ ܠܘܬ ܒܢ̈ܝ ܥܕܬܐ ܘܪܘܪ̈ܒܢܐ ܕܝܠܗܿ ܕܡܕܝܢܬܐ ܡܛܫܝܐܝܬ. ܟܕ ܗܼܘ ܢܟܦܐ
                    ܐܢܣܛܣ ܠܐ ܝܼܕܥ ܡܕܡ ܣܟ. ܟܕ ܐܡܿܪ ܕܓܒܪܐ ܗܿܘ ܕܠܟܘܢ ܐܫܬܘܿܕܝܬܼ. ܗܐܐܬܼܐ. ܘܗܢܐ ܩܠܝܠܐܝܬ
                    ܢܦܩ ܟܠܗܘܢ ܪܘܪ̈ܒܐ ܥܡ ܙܥܘܪ̈ܐܼ ܘܣܠܩܘ ܠܘܬܗ. ܘܚܙܘܗܝ ܘܚܕܘ ܒܗ ܪܘܪܒܐܝܬ. ܘܩܕܡ ܟܠܡܕܡ
                    ܐܣܪܘܗܝ ܟܠܗܘܢ ܫܘܝܐܝܬ. ܕܠܐ ܢܫܢܐ ܠܚܕ ܡܢ ܓܒܝ̈ܢ ܣܟܿ. ܥܕܡܐ ܕܢܦܣܘܢ ܠܗ.. ܢܟܦܐ ܕܝܢ ܡܪܝ
                    ܐܢܣܛܣ ܟܕ ܗܠܝܢ ܫܡܥܼ ܙܥ ܘܐܬܪܗܒ. ܘܓܘܢܐ ܕܐܦ̈ܘܝ ܐܫܬܢܝܼ. ܘܗܘܼܐ ܐܝܟ ܡܝܬܐ. ܘܥܕܠܝܐ ܪܒܐ ܥܠ
                    ܒܢ̈ܝ ܥܘܡܪܗ ܡܝܬܐ ܗܘܐ܆ ܕܡܠܟܘܬܝ ܕܗܼܘ ܠܗ ܢܝܬܐ ܠܥܠܬܐ ܕܐܝܟ ܗܕܐ. ܘܝܬܝܪܐܝܬ ܠܗ ܠܚܣܝܐ
                    ܫܡܥܘܢ.. ܘܟܕ ܕܝܢ ܐܦܝܣܗ <pb n="221"/> ܝܘܡ̈ܬܐ ܣܓܝ̈ܐܐ ܘܠܐ ܩܒܠܼ. ܥܒܕܘܢ ܥܠܘܗܝ ܐܦܪܣܢ
                    ܕܩܛܝܪܐܝܬ ܢܚܛܦܘܢܝܗܝܼ ܘܢܘܒܠܘܢܝܗܝ ܠܘܬ ܦܛܪܝܪܟܐ ܘܢܥܒܕܝܘܗܝ. ܗܼܘ ܕܝܢ ܟܕ ܐܬܒܕܩ ܠܗ ܐܦܪܣܢܐ
                    ܗܢܐ ܕܥܒܼܕ ܥܠܘܗܝ ܐܘܪ̈ܗܝܐܼ. ܩܼܡ ܕܒܪ ܠܬܠܡܝܕܗ ܒܠܝܠܐܼ ܘܫܢܝ ܠܥܘܡܪܗ. ܐܦ ܚܣܝܐ ܫܡܥܘܢܼ
                    ܐܫܬܐܠ ܡܢܗܘܢ ܟܕ ܚܼܙܐ ܕܫܢܝ ܡܝܩܪܐ ܐܢܣܛܘܣ. ܟܕ ܐܡܪ ܕܡܕܡ ܕܒܥܼܝܬܘܢ ܠܝ ܫܡܿܠܝܬ ܠܟܘܢ. ܗܫܐ
                    ܫܒܘܩܘܢ ܠܝ. ܘܗܟܢܐ ܫܒܼܩ ܐܢܘܢ ܘܫܼܿܢܝ ܠܛܘܪܐ ܕܒܝܬ ܫܡܝ̈ܫܛܝܐ. ܘܬܡܢܼ ܥܡܼܪ ܥܕܡܐ ܠܫܘܠܡܐ
                    ܕܚܝ̈ܘܗܝ. ܟܕ ܡܩܒܠ ܠܐܟܣܢܝ̈ܐ ܘܠܡܛܪ̈ܦܐ ܕܨܿܝܒܝܢ ܠܘܬܗܼ. ܡܛܠ ܕܠܡܝܢܐ ܗܘܐ ܕܟܠܗܘܢ ܐܠܨ̈ܐ.܀
                    ܗܘܼܐ ܕܝܢ ܒܗܿ ܐܦܝܣܩܦܐ ܚܠܦܘܗܝܼ ܙܟܪܝܐ ܡܢ ܕܝܪܐ . ܘܐܦ ܗܼܘ ܗܢܐ ܡܢ ܐܣܛܘܢܐ ܐܚܬܘܗܝ. </p>
                <p>ܫܢܬ ܐܠܦܐ ܘܫܒ̈ܥܝܢ ܘܚ̈ܡܫܼ ܗܘܼܐ ܡܘܬܢܐ ܪܒܐ ܕܪ̈ܟܫܐ ܒܟܠܗܿ ܐܪܥܐ. ܗܢܐ ܕܝܢ ܡܘܬܢܐ ܒܟܠܗܿ
                    ܐܪܥܐ ܦܪܚ. ܟܕ ܡܢ ܣܘ̈ܦܐ ܒܪ̈ܝܐ ܕܐܪܥܐ ܠܒܼܟ: ܘܩܠܝܠ ܩܠܝܠ ܪܕܐ ܘܦܪܚ ܒܟܠܗܿ ܐܪܥܐ. ܘܗܟܢܐ
                    ܩܠܝܠܐܝܬ ܣܝܦܝܢ ܗܘܼܘ ܒܗ ܐܝܟ ܪܦܦ ܥܝܢܐ. ܘܗܟܢܐ ܩܠܝܠ ܗܘܼܐ ܗܢܐ ܣܘܦܢܐܿ. ܐܝܟܢܐ ܕܟܕ ܢܩܠܘܥ
                    ܪ̈ܡܟܐ ܠܦܣܩܐ ܕܒܥܝܪܐ ܕܐܝܬ ܒܗ ܬܠܬܡ̈ܐܐ ܪ̈ܟܫܬܐ ܘܢܚܘܬ ܠܫܩܝܐܼ. ܢܦ̈ܠܢ ܒܗ ܒܫܩܝܐ ܥܣܪ̈ܝܢ
                    ܘܬܠܬܝ̈ܢ ܘܢܣܘܦ̈ܢ ܒܗ. ܘܗܟܢܐ ܪ̈ܓܘܠܐ ܘܪ̈ܘܡܐ ܘܢܚ̈ܠܐ ܘܐܘܪ̈ܚܬܐܼ ܡܢܗܘܢ ܡܠܝܢ ܗܘܘ ܘܣܪܝܢ.
                    ܕܘܡܝܗ ܕܝܢ ܕܗܢܐܼ ܠܫܪܥܘܛܐ ܗܿܘ ܕܢܦܼܩ ܗܘܐ ܠܒܢܝ̈ܢܫܐ ܡܣܒܗ. ܡܛܠ ܕܒܩܕ̈ܠܝܗܝܢ ܠܒܿܟ ܗܘܐܼ.
                    ܟܕ ܘܠܐ ܚܕܐ ܫܥܬܐ ܦܠܚܐ ܗܘܬ ܚܕܐ ܡܢܗܝܢ ܩܕܡܘܗܝ ܕܝܠܗ ܕܟܐܒܐ ܗܢܐ. ܘܐܢ ܓܕܫ ܘܟܕ ܡܪܓܫܐ ܗܘܬ
                    ܚܕܐ ܡܢܗܝܢ: ܘܬܥܒܪ ܠܬܪ̈ܬܝܢ ܫܥ̈ܐܼ ܐܘ ܠܦܠܓܗ ܕܝܘܡܐ ܦܠܝܛܐ ܗܘܬ ܡܢ ܡܘܬܐ. ܟܕ ܚܕܐ ܡܢ ܡܐܐ
                    ܠܡܚܣܢ ܦܠܛܐ ܗܘܬ ܚܕܐ ܡܢ ܗܠܝܢ <pb n="222"/> ܕܒ̈ܠܥܢ. ܡ̈ܝܬܢ ܗܘ̈ܝ ܒܗ ܪ̈ܟܫܬܐ ܘܒܓ̈ܠܐ
                    ܘܚܡܪ̈ܐ ܚܕ ܚܕ. ܘܦܼܪܚ ܗܢܐ ܟܐܒܐ ܒܟܠܗܘܢ ܥܡ̈ܡܐ ܘܡܟܘ̈ܬܐ ܕܐܪܥ܆ ܥܕܡܐ ܕܗܘܼܘ ܒܢܝ̈ܢܫܐ ܡܢ
                    ܒܠܝ ܪ̈ܟܫܐ. ܘܥܒܿܕܗܿ ܕܡܟܢܝܫܬܐ ܗܿܝ ܕܡܢ ܩܕܡ ܩܠܝܠ ܐܬܚܙܝܬ ܚܘܝܬ ܓܠܝܐܝܬ ܒܥܿܒܕܐ. ܟܕ ܟܢܫܬܗ
                    ܠܥܠܡܐܼ. ܐܝܟ ܡܟܿܢܫܬܐ ܕܟܢܫܐ ܒܝܬܐ.. ܟܕ ܐܦ ܐܣܬܒܪܬ ܠܦܪ̈ܘܫܐܼ ܘܕܠܚ̈ܠܝ ܐܠܗܐܼ. ܕܫܒܛܐ ܗܢܐ
                    ܡܪܝܪܐ ܥܠ ܒܢ̈ܝ ܐܢܫ̈ܐ ܐܫܬܕܪ ܗܘܐ. ܘܒܝܕ ܡܪܚܡܢܘܬܗ ܕܐܠܗܐ ܘܫܦܝܥܘܬܐ ܕܛܝܒܘܬܗ ܘܪܚܡܬ
                    ܐܢܫܘܬܗܼ. ܫܚܠܦܗ ܡܢ ܒܝܢ̈ܢܫܐ ܠܘܬ ܒܥܝܪܐ. ܟܕ ܣܗܕܐ ܠܢ ܗܕܐܿ. ܕܒܥܝܪܐ ܠܐ ܚܛܬ ܘܠܐ ܐܪܓܙܬ
                    ܠܡܪܝܐ ܒܥܒܕ ܐܝ̈ܕܝܗܿ ܘܒܚ̈ܛܗܝܗܿ. ܘܩܿܛܠܬ ܐܡܪ ܥܡܘܣ ܒܚܪܒܐ ܥܠܝ̈ܡܝܟܘܢ ܥܡܼ ܫܒܝܬܐ
                    ܕܪ̈ܟܫܟܘܢ. ܘܐܡܚܝܬ ܪܝܚ ܣܪܝܘܬܟܘܢ ܒܐܦܝ̈ܟܘ̤ܼ. ܘܠܐ ܐܬܦܢܼܝܬܘܢ ܠܘܬܝ܆ ܐܡܿܪ ܡܪܝܐ .. ܘܐܦ
                    ܡܝܟܐ ܐܡܼܕ: ܒܗ ܒܝܘܡܐ ܗܿܘ ܐܡܿܪ ܡܪܝܐܼ. ܐܘܒܕ ܪ̈ܟܫܐ ܡܢ ܓܘܟ. ܘܐܘܒܕ ܡܪ̈ܟܒܬܟ. ܫܪܝܪܐܝܬ
                    ܕܐܒܕ ܪ̈ܟܫܐ ܘܡܪܟܒܬܐ ܡܢ ܐܪܥܐܼ ܐܝܟ ܡܐ ܕܐܡܼܪ ܢܒܝ̈ܐ. ܘܗܠܝܢ ܚ̈ܛܗܝܢ ܥܒܕ. ܕܟܝ̈ܢܐ ܕܠܐ
                    ܡܠܬܐ ܢܒܠܥܘܢ ܚܠܦܝܢ. </p>
                <p>ܫܢܬ ܐܠܦܐ ܘܫܒ̈ܥܝܢ ܘܬܪ̈ܬܝܢ܆ ܫܕܪ ܥܒܕܠܗ ܒܪ ܡܚܡܕ ܡܠܟܐ ܕܦܘܪ̈ܣܝܐ ܠܒܪ ܘܗܒ ܥܡ ܚܝܠܐ ܣܓܝܐܐܼ
                    ܘܩܠܓܪ̈ܐ ܡܢ ܟܠܗܿ ܓܙܝܪܬܐ. ܘܒܼܢܗܿ ܠܡܠܝܛܝܢܐ ܕܦܩܘܕܩܝܐ܆ ܕܩܘܝܬ ܡܢ ܕܚܪܒܬܼ. ܫܢܝ̈ܐ ܬܡܢ̈ܐ.
                    ܘܐܥܠܘ ܠܗܿ ܥܡܐ ܘܚܝܠܐ: ܘܝܬܒܬ ܘܐܫܬܝܢܬ ܝܬܝܪ ܡܢ ܕܒܩܕܡܝܬܐ.</p>
                <p>ܫܢܬ ܐܠܦܐ ܘܫܒܥܝ̈ܢܼ ܘܫ̈ܬ. ܢܬܪܘܢ ܟܘܟ̈ܒܐ ܕܒܫܡܝܐ. ܒܐܝܪܚ ܟܢܘܢ ܐܚܪܝܼ. ܒܐܪ̈ܒܥܐ ܒܗܼ ܝܘܡ
                    ܥܪܘܒܬܐ. ܟܕ ܫܪܝ ܕܝܢ ܚܫܟܼ ܘܐܦ ܟܘܟ̈ܒܐ ܫܪܝܘ ܠܡܣܩܼ. ܢܦܼܩ ܬܪ̈ܝܢ ܟܘܟ̈ܒܐ ܡܢ ܡܨܥܬ ܫܡܝܐܼ.
                    ܟܕ ܡܩܪܒܝܢ ܥܡ ܚܕ̈ܕܐܼ. ܒܕܡܘܬ ܕܒܢܝ̈ܢܫܐ ܕܡܩܪܒܝܢ ܐܘ ܥܪܝܢ ܕܪܐ ܥܡ <pb n="223"/> ܚ̈ܕܕܐ.
                    ܘܗܟܢܐ ܦܫܛܘ ܟܕ ܡܩܪܒܝܢ ܘܢܚܬܘ ܠܐܦ̈ܝ ܡܕܢܚܐ. ܘܟܕ ܢܚܬ ܗܠܝܢ ܘܕܥܟܼ ܗܝܕܝܢ ܫܪܝܘ ܟܠܗܘܢ
                    ܟܘ̈ܟܒܐ ܕܒܫܡܝܐ ܠܡܦܠ. ܟܕ ܟܫܛܝܢ ܒܕܡܘܬܐ ܕܐܣܦܝܪ̈ܐ ܕܢܘܪܐ ܕܟܫ̈ܛܢ ܠܟܠܓܒ̈ܝܢ. ܘܗܟܢܐ ܟܠܗ
                    ܠܠܝܐ ܗܼܘ ܢܬܪ. ܘܫܠܡܬ ܡܠܬܐ ܕܦܪܘܩܢ ܕܐܡܪܐ: ܫܡܫܐ ܠܡ ܢܚܼܫܟ ܘܣܗܪܐ ܢܬܚܠܦ ܠܕܡܐ. ܘܟܘܟ̈ܒܐ
                    ܢܦܠܘܢ ܡܢ ܫܡܝܐ. ܘܚܝ̈ܠܘܬܐ ܕܫܡܝܐ ܢܬܙܝܥܘܢ. ܐܠܐ ܠܐ ܠܡ ܥܕܟܝܠ ܫܘܠܡܐ܀ ܗܿܘ ܕܩܿܪܐ ܢܣܬܿܟܠ
                    ܥܠ ܐܝܠܝܢ ܕܗܘ̈ܝ ܡܢ ܒܬܪܟܝܢ ܒܥܠܡܐܼ ܘܢܦܪܘܫ: ܐܘ ܡܛܠ ܥܘܪܒܠܐ ܘܣܕ̈ܩܐ ܕܗܘܼܘ ܒܥܕܬܐ ܡܢ ܥܠܼܬ
                    ܓܝܘܪܓܝ ܘܕܘܝܕ ܦܛܪܝܪ̈ܟܐ: ܕܢܦܼܠܘ ܟܠܗܘܢ ܟܪ̈ܣܛܝܢܐ ܒܚܕܕ̈ܐ. ܐܘ ܬܘܒ ܥܠ ܐܘ̈ܠܨܢܐ ܕܣܒܠܘ
                    ܒܢܝ̈ܢܫܐ ܡܢ ܫܘܠܛܢܐ ܛܪܘܢܝܐܿ. ܘܥܪܘܩܝܐ ܡܢ ܡܕܝܢܬܐ ܠܡܕܝܢܬܐܼ ܘܡܢ ܐܬܪܐ ܠܚܒܪܗܼ ܘܡܢ ܩܪܐ
                    ܠܩܪܐ.. ܐܡܿܪ ܬܘܒ: ܘܢܗܘܐ ܠܡ ܐܘܠܨܢܐ ܪܒܐ ܐܝܢܐ ܕܠܐ ܗܘܐ ܡܢ ܪܝܫܝܬܗ ܕܥܠܡܐ ܘܥܕܡܐ ܠܝܘܡܢܐ
                    ܐܟܘܬܗ. ܨܠܘ ܠܡ ܕܠܐ ܢܗܘܐ ܥܪܘܩܝܟܘܢ ܒܣܬܘܐ. ܘܝ ܕܝܢ ܠܐܝܠܝܢ ܕܒܛ̈ܢܢ ܘܠܕܡܝ̈ܢܩܢ ܒܗܢܘܢ
                    ܝܘ̈ܡܬܐ. ܩܪܝ ܦܪܘܫܐ ܘܥܒܪ ܚܼܙܝ ܐܝܠܝܢ ܒܝ̈ܫܬܐ ܗܘܼܝ ܡܢ ܒܬܪܟܝܢ ܒܥܠܡܐ. ܗܐ ܪ̈ܫܝܡܢ ܠܢ
                    ܒܙܒܢܗܝܢ. ܐܝܿܠܝܢ ܐܘ̈ܠܨܢܐ. ܐܝܠܝܢ ܒܝ̈ܫܬܐ. ܐܝܠܝܢ ܣܕ̈ܩܐ ܘܫ̈ܢܕܐ ܘܡܚ̈ܘܬܐ. ܐܝܠܝܢ
                    ܥܪ̈ܘܩܝܐ. ܐܝܠܝܢ ܕܒܙܘ̈ܙܐ. ܐܝܠܝܢ ܢܘ̈ܬܦܐ. ܐܝܠܝܢ ܟܦܘܪ̈ܝܐ ܕܒܢ̈ܝܐ ܘܕܒܢ̈ܬܐ ܘܡܬܦܪ̈ܫܢܘܬܐ
                    ܕܢܫ̈ܐ ܡܢ ܓܒܪ̈ܝܗܘܢ. ܐܝܠܝܢ ܟܦ̈ܢܐ. ܐܝܠܝܢ ܟܘܪ̈ܗܢܐ. ܐܝܠܝܢ ܡܘ̈ܬܢܐ.. ܠܗܝܠܝܢ ܟܠܗܝܢ ܣܒ ܐܘ
                    ܦܪܘܫܐ܆ ܕܐܬ̈ܝ ܒܬܪ ܢܬܪܐ ܗܿܘ ܕܟܘ̈ܟܒܐ.. ܥܡ ܗܿܝ ܬܘܒ ܕܟܠܗܘܢ ܥܡ̈ܡܐ ܘܐܡ̈ܘܬܐ ܘܡܠܟ̈ܘܬܐ
                    ܐܫܬܦܠ ܘܢܦܠ ܩܕܡ ܫܘܠܛܢܐ ܗܢܐ ܛܪܘܢܝܐܼ. ܘܠܐ ܐܫܟܚ ܐܢܫ ܡܢ ܒܢܝ̈ܢܫܐ ܠܡܩܡ ܩܕܡܘܗܝ. <pb
                        n="224"/> ܒܗܢܐ ܕܝܢ ܙܒܢܐ ܗܝܡܢܘܬܐ ܕܡܢܝ̈ܢܝܐ ܒܚܪܢ ܡܕܝܢܬܐ ܕܒܝܬ ܢܗܪܝܢ ܐܬܬ ܠܒܘܙܚܐ.
                    ܓܕܫ ܐܝܬ ܠܗܘܢ ܕܝܪܐ ܚܕܐ ܠܡܕܢܚܐ ܡܢ ܚܪܢ. ܦܪܝܩܐ ܕܝܢ ܡܢ ܡܕܝܢܬܐ ܐܝܟ ܡܝܠܐ ܚܕ. ܘܒܗ ܕܝܢ
                    ܒܕܝܪܐ ܗܕܐ ܥܐܕܐ ܥܒܕܝܢ ܪܒܐ ܘܩܫܝܐܿ ܡܢ ܫܢܬܐ ܠܫܢܬܐ ܙܒܢܬܐ ܚܕܐ. ܘܒܗܿ ܡܕܒܚܝܢ܆ ܘܐܦܣܩܘܦܗܘܢ
                    ܗܿܘ ܕܪܘܫܥܐܼ ܒܗܿ ܥܡܿܪ. ܘܥܐܕܐ ܗܿܘ ܪܒܐ ܒܗܿ ܗܘܿܐ ܘܒܗܿ ܡܚܫܝܢ. ܘܟܕ ܩܪܝܒ ܥܕܥܕܗܘܢ
                    ܠܡܐܬܐܼ. ܓܕܫ ܐܝܬ ܠܗܘܢ ܢܡܘܣܐܼ ܕܠܒܿܟܝܢ ܓܒܪܐ ܘܚܒܿܫܝܢ ܠܗ ܡܢ ܫܢܬܐ ܠܫܢܬܐ. ܘܒܗ ܒܥܕܗܘܢ
                    ܕܒܿܚܝܢ ܠܗ. ܘܪܝܫܗ ܠܡ ܫܩܠܝܢ ܠܗܼ. ܘܣܝܡܝܢ ܒܦܘܡܗ ܙܘܙܐ. ܘܣܝܡܝܢ ܠܗ ܒܟܘܬܐ ܣܘܓܕܝܢ ܠܗ. ܘܒܗ
                    ܡܢܚܫܝܢ. ܠܗܪܟܐ ܕܝܢ ܟܕ ܩܪܒ ܝܘܡܐ ܕܥܕܥܕܗܘܢ ܕܪܘܫܥܐ: ܘܨܒܘ ܠܡܝܬܝܘ ܓܒܪܐ ܗܿܘ ܕܡܛܝܒܝܢ
                    ܠܡܚܒܫ ܕܢܗܘܐ ܠܗܘܢ ܠܕܒܚܐ: ܕܥܝܕܐ ܗܿܘ ܕܡܢ ܒܬܪ ܗܿ، ܕܩܪܝܒ ܠܡܗܘܐܼ. ܟܬܒܘ ܐܝܓܪܬܐ ܪܘܪ̈ܒܢܐ
                    ܕܡܢܝ̈ܢܝܐܼ. ܘܢܦܼܩܘ ܠܫܘܩܐ ܕܚܪܢ. ܘܟܕ ܐܫܟܚ ܓܒܪܐ ܐܝܟ ܡܐ ܕܒܥܘܼ. ܐܒܟܘܗܝ ܘܐܡܿܪܝܢ ܠܗ: ܕܣܒ
                    ܐܓܪܐ ܟܡܐ ܕܪܚܿܡ ܐܢܬ܆ ܘܬܐ ܙܠ ܐܘܒܠ ܐܝܓܪܬܐ ܗܕܐ ܠܕܝܪܐ ܦܠܢܝܬ܆ ܠܘܬ ܪܝܫܕܝܪܐ ܕܝܠܗܿ ܕܕܝܪܐ.
                    ܗܼܘ ܕܝܢ ܠܨܢܥܬܐ ܗܿܝ ܕܣܛܢܐ: ܕܗܘܼܬ ܥܠ ܩܠܛܗ ܕܕܘܝܐܼ ܠܐ ܝܼܕܥ. ܒܥܪܝܡܘܬܗ ܐܝܟ ܐܡܪܐ ܠܢܟܣܬܐ
                    ܪܗܼܛ ܠܡܐܙܠ. ܘܟܕ ܕܝܢ ܩܠܝܠܐܝܬ ܡܛܐ ܠܕܝܪܐ ܗܿܝܼ ܘܩܼܪܒ ܠܬܪܥܗܿ ܘܫܐܝܠ ܠܗܢܘܢ ܕܐܣܬܩܒܠ
                    ܩܕܡܘܗܝ ܥܠ ܪܝܫ ܕܝܪܗܘܢ: ܘܐܦ ܐܦܝܣ ܐܢܘܢ ܕܢܩܪܘܢ ܠܗܼ. ܥܠܘܢ ܡܣܪܗܒܐܝܬ ܘܐܡܪܘܢ ܠܗ. ܘܟܕ
                    ܫܡܼܥ ܕܝܢ ܪܝܫܕܝܗܘܢܼ. ܢܦܼܩ ܩܠܝܠܐܝܬ ܘܩܒܠܗ ܠܓܒܪܐ ܗܿܘ ܒܐܝܩܪܐ ܘܒܚܕܘܬܐ ܪܒܬܐ. ܘܐܡܼܪ ܠܗ
                    ܕܬܐ ܥܘܼܠ ܘܐܬܢܝܚ ܩܠܝܠ. ܘܐܟܘܠ ܠܚܡܐ. ܘܫܩܿܠ ܐܢܬ ܦܚܡܐ ܕܐܝܓܪܬܟܼ ܐܙܠ ܐܢܬ <pb n="225"/>
                    ܒܫܠܡܐ. ܘܟܕ ܐܠܥܘܗܝ ܠܓܒܪܐ ܬܘܘܢܝ ܒܓܘ ܬܘܘܢܝ ܚܕ ܘܬܪ̈ܝܢ ܘܬ̈ܠܬܐ ܘܝܬܝܪ ܫ̈ܬܐ ܘܫܒ̈ܥܐ: ܥܕܡܐ
                    ܕܡܼܛܘ ܨܝܕ ܓܒܪܐ ܕܡܢ ܫܢܬܐ ܐܚܪܬܐ ܕܩܕܡ ܗܕܐ ܚܒܝܼܫ܆ ܘܠܗ ܠܥܐܕܐ ܗܿܘ ܩܪܝܒܐ ܡܛܝܒ ܠܡܐܬܐ
                    ܠܕܒܚܐ. ܦܿܩܕ ܠܗ ܕܬܒ ܗܪܟܐ ܨܝܕ ܓܒܪܐ ܗܢܐ. ܘܟܕ ܝܬܒ ܐܡܼܪ ܠܗ ܕܬܒ ܗܪܟܐ ܨܝܕ ܓܒܪܐ ܗܢܐ. ܘܟܕ
                    ܝܬܒ ܐܡܼܪ ܠܗ ܓܒܪܐ ܗܿܘ. ܕܗܘܝ ܠܟ. ܡܢܐ ܓܕܫܟ. ܗܼܘ ܕܝܢ ܐܡܼܪ: ܕܥܠ ܡܢܐ. ܘܗܿܘ ܐܡܼܪ: ܕܠܝ
                    ܗܟܢܐ ܥܒܕ. ܘܟܕ ܐܬܝܿܬ ܠܗܪܟܐ ܐܫܟܼܚܬ ܓܒܪܐ ܐܚܪܢܐ ܕܝܬܝܒ. ܘܒܥܐܕܗܘܢ ܕܒܚܘܗܝ. ܘܗܐ ܪܝܫܗ
                    ܒܟܘܬܐ ܗܕܐ܆ ܘܡܢܗܪ ܠܗܘܢ ܩܕܡܘܗܝ ܩܢܕܝܠܐ. ܘܣܓܕܝܢ ܠܗ ܘܒܗ ܡܚܫܝܢ. ܘܗܐ ܦܐ ܠܝ ܒܥܐܕܐ ܗܢܐ
                    ܡܛܝܒܝܢ ܠܡܩܛܠ: ܘܗܝܕܝܢ ܬܬܒ ܐܢܬ ܒܪܘܟܬܝ ܥܕܡܐ ܠܥܐܕܐ ܐܚܪܢܐ. ܘܗܝܕܝܢ ܬܐܬܐ ܠܕܒܚܐ ܐܦ ܐܢܬ.
                    ܐܠܐ ܐܢ ܨܿܒܐ ܐܢܬ ܠܡܦܠܛ ܡܢ ܗܪܟܐܼ. ܫܡܝܥܝܢܝܼ ܘܢܐܛܒ ܠܟ. ܚܙܝ ܡܐ ܕܡܛܝܒܝܢ ܠܡܩܛܠܢܝ܆ ܩܘܡ
                    ܥܠ ܓܢܒܝ. ܘܟܕ ܢܿܦܠ ܪܝܫܝ ܥܠ ܐܪܥܐܼ. ܣܒܝܗܝ ܩܠܝܠܐܝܬܼ. ܟܕ ܡܙܪܩ ܕܡܝ ܘܫܿܕܪ ܠܘܬ ܬܪܥܐ. ܘܐܢ
                    ܩܪܒܝܢ ܠܟ܆ ܘܐܢ ܡܦܣܝܢ ܐܢ ܡܣܓܝܢ ܠܟ ܡܘܗ̈ܒܬܐܼ ܠܐ ܬܣܝܡܝܘܗܝ. ܘܐܢ ܨܒܿܝܢ ܕܢܠܒܟܘܢܟ܆ ܐܢܝܦ
                    ܡܢ ܗܿܘ ܕܡܐ ܠܘܩܒܠܗܘܢ: ܘܥܪܩܝܢ ܡܢܟ.. ܓܒܪܐ ܕܝܢ ܗܿܘ ܒܚܡܬܐ ܫܦܝܪܬܐ ܐܟܙܢܐ ܕܐܡܼܪ ܠܗܼ. ܩܒܠ
                    ܒܠܒܗ. ܘܥܒܕ ܘܐܦ ܫܡܠܝܼ ܕܠܐ ܒܘܨܪܐ. ܘܟܕ ܩܛܠܘܗܝ ܫܩܠܗ ܠܪܝܫܗ. ܘܪܗܼܛ ܠܘܩܒܠ ܬܪܥܐ ܘܐܦ ܗܢܘܢ
                    ܟܕ ܡܼܦܣܝܢ ܘܡܝܠܝܠܝܢ ܕܣܝܡ. ܗܼܘ ܕܝܢ ܠܐ ܐܨܛܒܝ ܠܐ ܠܡܘܗ̈ܒܬܐ ܐܦܠܐ ܠܦܝܣ̈ܬܐܼ. ܐܘ ܟܘܙ ܡܢ
                    ܕܚܠܬܐ ܕܝܠܗܘܢ. ܗܢܘܢ ܕܝܢ ܠܐ ܡܫܟܚܝܢ ܗܘܘ ܠܡܿܬܩܪܒܘ ܠܘܬܗ.. ܘܗܟܢܐ ܒܪ̈ܓܠܐ ܚܨ̈ܬܐ ܫܩܠܗ:
                    ܘܥܠ ܩܕܡ ܥܒܣܿ. ܕܗܼܘ ܐܝܬܘܗܝ ܐܡܝܪܐ ܕܓܙܝܪܬܐ ܒܙܒܢܐ ܗܿܘ. ܥܒܣ ܕܝܢ ܝܕܥ ܠܗܿܝ ܕܗܘܼܬ ܘܫܕܪ
                    ܘܨܕ ܘܚܒܫ ܠܟܠܗܘܢܼ ܠܓܒܪ̈ܐ ܘܠܢܫ̈ܐ ܘܠܛܠܝ̈ܐ. ܘܫܩܼܠ ܟܠ <pb n="226"/> ܡܘܢ ܕܩܢܼܝܢ. ܟܕ
                    ܫܢ̈ܕܐ ܡܫܚ̈ܠܦܐ ܠܗܘܢ ܐܣܒܠ. ܘܝܬܝܪ ܡܢ ܐܪ̈ܒܥܡܐܐ ܘܚܡܫ̈ܡܐܐ ܐܠܦ̈ܝ ܡܐܠܐܼ ܡܢܗܘܢ ܢܣܼܒ. </p>
                <p>ܫܢܬ ܐܠܦܐ ܘܫܒܥܝܢ ܘܫܬܼ. ܒܐܝܪܚ ܐܕܪ ܒܐܪܒܬܥܣܪ ܒܗ܆ ܝܘܡ ܥܪܘܒܬܐ: ܢܦܼܩ ܡܢ ܥܠܡܐ ܗܢܐ ܚܣܝܐ
                    ܣܐܘܪܝܐ ܐܦܝܣܩܦܐ ܕܐܡܕ܆ ܘܐܬܣܝܡ ܒܕܝܪܗ.܀ ܘܒܗܿ ܒܫܢܬܐ ܗܕܐܼ. ܐܬܟܢܫܬ ܣܘܢܗܕܣ ܕܐܦܝ̈ܣܩܦܐ .
                    ܘܥܼܒܕ ܫܝܢܐ ܘܚܕܝܘܬܐ ܥܡ ܓܝܘܪܓܝ ܦܛܪܝܪܟܐ: ܡܢ ܒܬܪ ܕܡܝܬ ܝܘܚܢܢ ܐܦܝܣܩܦܐ ܕܩܠܢܝܩܣܿ. ܗܿܘ
                    ܕܥܒܕ ܓܙܝܪ̈ܝܐ ܦܛܪܝܪܟܐ. ܘܒܗܿ ܒܗܕܐ ܣܘܢܕܘܣܼ ܫܼܕܘ ܠܟܠܗܘܢ ܐܦܝܣܩܘ̈ܦܐ ܡܢ ܕܪܓܐ
                    ܕܐܦܝܣܩܦܘܬܐܿ. ܗܠܝܢ ܕܗܘܼܘ ܡܢ ܝܘܚܢܢ ܦܛܪܝܪܟܐ.. ܒܪܡ ܕܝܢ ܠܐ ܗܼܐ ܡܛܠ ܗܝܡܢܘܬܐ. ܐܠܐ ܡܛܠ
                    ܕܠܐ ܗܘܐ ܒܛܟܣܐ ܐܘ ܒܢܡܘܣܐ ܕܐܠܗܐ ܗܘܼܘ. ܘܐܦܠܐ ܕܘܟ̈ܝܬܐ ܐܝܠܝܢ ܕܗܘܼܘ ܥܠ ܫܡܗ̈ܝܗܝܢ ܡܩܒܠܢ
                    ܗܘܘ ܠܗܘܢ. ܘܐܦܠܐ ܐܝܟ ܕܒܫܪܪܐ ܐܿܡܪ܆ ܫܘܝܢ ܗܘܘ ܗܢܘܢ ܠܕܪܓܐ ܕܐܦܝܣܩܦܘܬܐ. ܡܛܠ ܕܐܢ̈ܫܐ ܗܘܘ
                    ܥܢ̈ܬܐ ܣܦܝܪ̈ܐ܆ ܕܐܒ̈ܐ ܚܛܘ̈ܦܐ. ܕܠܐ ܚܝܿܣܝܢ ܗܘܘ ܥܠ ܡܪܥܝܬܐ. ܥܠ ܗܠܝܢ ܩܕܡ ܒܿܕܩ ܠܢ ܫܠܝܚܐ
                    ܦܘܠܘܣ. ܗܠܝܢ ܐܝܬܝܗܘܢ ܗܘܘ ܐܝ̈ܠܢܐ ܒܝ̈ܫܐ܆ ܕܦܐܪ̈ܐ ܒܝ̈ܫܐ ܥܒܼܕ. ܘܐܘܟܠܗܿ ܠܥܕܬܐ. ܗܠܝܢ
                    ܕܒܙܒܢܗܘܢܐܡܿܪܝܢ ܚܢܢ ܥܒ̈ܕܝܗܘܢ.܀ ܫܠܼܡ ܕܝܢ ܒܗܕܐ ܣܘܢܗܕܘܣܼ. ܓܙܝܪ̈ܝܐ ܘܡ̈ܨܠܝܐ ܘܡܥܪ̈ܒܝܐܼ
                    ܘܥܘܡܪ̈ܝܗܘܢ ܘܡܕܝ̈ܢܬܗܘܢ ܠܓܝܘܪܓܝ܀ ܪ̈ܝܫܝܗܿ ܕܝܢ ܘܝܕ̈ܝܥܝܗܿ܇ ܓܝܘܪܓܗ ܦܛܪܝܪܟܐ ܕܐܢܛܝܟܝܐ
                    ܕܘܝܕ ܐܦܝܣܩܦܐ ܕܕܪܐ. ܐܒܝ ܐܦܝܣܩܦܐ ܕܐܡܕ.. ܣܪܓܘܢܐ ܐܦܝܣܩܦܐ ܕܡܪܕܐ.. ܩܘܣܛܢܛܝܢܐ ܐܦܝܣܩܦܐ
                    ܕܫܡܝܫܛ. <pb n="227"/> ܫܢܬܐ ܐܠܦܐ ܘܫܒ̈ܥܝܢ ܘܫܒ̈ܥܼ. ܗܘܼܐ ܟܢܫܐ ܪܒܐ ܘܩܫܝܐ ܕܢܣܛܘܪ̈ܝܢܐܼ
                    ܒܕܝܪܐ ܕܒܝܬ ܟܘܠܐ ܕܥܠ ܛܘܪ̈ܝ ܩܪ̈ܕܘ. ܘܥܒܼܕܘ ܥܐܕܐܼ. ܐܝܟ ܡܐ ܕܡܥܕܝܢ ܠܡܥܒܕ ܒܕܘܟܬܐ ܗܷܿ
                    ܕܐܬܢܝܚܬ ܒܗܿ ܩܒܘܬܐ. ܘܟܕ ܟܢܝܫܝܢ ܒܟܣܐ ܒܬܫܪܝܢ ܐܚܪܝܼ ܥܡܐ ܣܓܝܐܐ ܬܡܢ: ܒܪܩ ܡܢ ܫܡܝܐ
                    ܒܪܩܐܼ. ܘܢܼܚܬܬ ܢܘܪܐ ܡܢ ܫܡܝܐܼ. ܘܣܦܬ ܒܗܝܟܠܐ ܗܿܘ ܘܐܘܩܕܬܗ ܠܗ ܘܠܥܡܐ ܕܒܗ. ܘܥܒܕܬ ܢܘܪܐ
                    ܠܟܐܦ̈ܘܗܝ ܟܠܫܐܼ. ܟܕ ܐܦܠܐ ܐܝܠܝܢ ܕܠܒܪ ܡܢܗ ܐܫܬܘܙܒ ܡܢ ܝܩܕܢܐ ܕܢܘܪܐ. ܐܠܐ ܠܟܠܗܘܢ ܓܡܪܬ.
                    ܟܕ ܠܐ ܐܫܬܘܙܒ ܐܢܼ. ܐܒܼܕ ܕܝܢ ܒܝܩܕܢܐ ܗܢܐܼ ܝܬܝܪ ܡܢ ܫܒܥ̈ܡܐܐ ܘܬܡܢ̈ܡܐܐ ܢܦ̈ܫܬܐ ܕܒܢܝ̈ܢܫܐ:
                    ܘܣܘܓܐܐ ܕܒܥܝܪܐ. ܘܗܟܢܐ ܐܙܿܠ ܗܘܐ ܪܝܚܗܿ ܕܣܪܝܘܬܐ ܕܕܘܟܬܐ ܗܿܝ ܥܕܡܐ ܠܬܪ̈ܝܢ ܡܝ̈ܠܝܢ: ܟܕ ܠܐ
                    ܡܫܟܚܝܢ ܗܘܘ ܒܢܝ̈ܢܫܐ ܠܡܬܩܪܒܘ ܠܚܕܪܗܿ ܥܕܡܐ ܠܬܪ̈ܬܝܢ ܫܢܝ̈ܢ.܀ ܘܕܘܟܬܐ ܗܿܝ ܕܗܘܬ ܫܘܘܙܒܐ
                    ܠܒܢܝ̈ܢܫܐ ܘܠܒܥܝܪܐ ܘܠܚܝܘܬܐ ܘܠܪܚܫܐܼ ܡܢ ܡܝ̈ܐ ܕܛܘܦܢܐ: ܗܼܷ ܬܘܒ ܗܘܼܬ ܛܘܠܩܐ ܠܒܢܝ̈ܢܫܐ
                    ܘܠܒܥܝܪܐ ܕܥܡܗܘܢ܆ ܒܝܕ ܫܠܗܒܝܬܐ ܕܢܚܬܬ ܡܢ ܫܡܝܐ.. ܘܐܟܙܢܐ ܕܩܝܒܘܬܐ ܗܿܝ ܕܕܝܬܝܩܐ ܠܐ ܫܘܙܒܬ
                    ܠܚܦܢܝ ܘܠܦܝܢܚܣ ܟܗ̈ܢܐ ܒܢ̈ܝ ܥܠܝ ܘܐܦܠܐ ܠܢܦܫܗܿ: ܗܟܢܐܘܐܦܠܐ ܗܪܟܐ ܫܘܙܒܬܿ ܗܼܝ ܟܘܠܐܿ. ܠܐ
                    ܠܗܝܟܠܐ ܗܿܘ ܕܒܿܢܼܐ ܠܕܘܟܪܢܗܿ܆ ܘܠܐ ܠܟܗ̈ܢܐ ܐܘ ܠܡܐ̈ܢܝ ܬܫܡܫܬܐ ܕܪ̈ܐܙܐ܆ ܘܠܐ ܠܓܘܝ̈ܐ ܕܒܗ
                    ܒܗܝܟܠܐܼ ܘܐܦܠܐ ܠܒܪ̈ܝܐ. ܐܠܐ ܟܠܗܘܢ ܒܚܕ ܡܥܨܪܬܐ ܕܐܒܕܢܐ ܐܒܼܕܘ. ܘܐܢܫ ܠܐ ܐܫܬܘܙܒ ܡܢ ܐܝܠܝܢ
                    ܕܐܣܬܩܒܠ ܒܛܘܪܐ ܘܒܟܢܫܐ ܗܿܘ. ܘܐܝܬ ܗܘܼܐ ܠܡܚܙܐ ܠܥܢܢ̈ܐ ܘܠܐܐܪ ܟܕ ܡܡܛܪ ܢܘܪܐ ܘܟܒܪܝܬܐ ܡܢ
                    ܫܡܝܐ: ܐܝܟܢ ܕܥܠ ܣܕܘܡ ܐܡܛܪ ܡܪܝܐ. ܘܗܟܢܐ ܡܬܞܚܙܐ ܗܘܼܐ ܛܘܪܐ ܗܿܘ ܠܪܘܚܩܐܼ ܐܝܟ ܬܢܢܐ
                    ܕܐܬܘܢܐ. <pb n="228"/> ܐܝܟܢܐ ܕܠܡܚܣܢ ܐܫܬܘܙܒ ܡܢܗ ܐܢܫ ܒܚ̈ܝܐ. ܘܐܢ ܗܼܘ ܕܐܫܬܘܙܒܼ ܐܦ ܗܢܐ
                    ܟܕ ܝܩܝܕ ܦܠܓܗ ܦܠܛ. ܟܕ ܐܦ ܪܝܚܗܿ ܕܟܒܪܝܬܐ ܗܿܝ ܕܡܡܛܪܐ ܗܘܼܬ ܥܢܢܐ ܗܿܝ ܘܕܝܩܕܢܐܼ ܥܕܡܐ
                    ܠܬܪ̈ܝܢ ܘܠܬܠ̈ܬܐ ܡܝ̈ܠܝܢ ܐܙܠܐ ܗܘܬ ܪܝܚ ܣܪܝܘܬܗܿ. ܗܕܐ ܟܠܗܿ ܣܥܼܪ ܡܪܢ ܒܥܡܐ ܕܢܣܛܘܪ̈ܝܢܐ
                    ܒܝܘܡ̈ܝܢ. </p>
                <p>ܫܢܬ ܐܠܦܐ ܘܫܒ̈ܥܝܢ ܘܐܪ̈ܒܥܼ. ܒܐܝܪܚ ܐܕܪ ܗܼܘܐ ܫܦܥܐ ܪܒܐ ܒܕܩܠܬ ܢܗܪܐ: ܕܦܣܼܩ ܒܝܬ ܬܚܘ̈ܡܐܼ.
                    ܘܥܒܼܕ ܚܘ̈ܒܠܐ ܪܘܪ̈ܒܐ ܥܠ ܟܠܗܘܢ ܣܦܪ̈ܘܗܝ. ܘܫܒܼܐ ܒ̈ܬܐ ܘܪ̈ܚܘܬܐ ܘܩܘܪ̈ܝܣ ܘܒܢܼܝ̈ܢܫܐ
                    ܘܥܒܥܝܪܐܼ ܥܡ ܨܒܘ̈ܬܐ ܣܓܝ̈ܐܬܐ. ܝܬܝܪܐܝܬ ܥܒܼܕ ܚܘ̈ܒܠܐ ܒܝ̈ܫܐ ܒܡܘܨܠ. ܡܛܠ ܕܐܕܪܟܗܿ ܒܡܛܪܬܐ
                    ܩܕܡܝܬܐ: ܘܪܟܼܒ ܘܥܒܼܪ ܥܠ ܬܠ̈ܬܐ ܫܘ̈ܩܐ. ܘܫܒܐ ܒ̈ܬܐ ܘܩܢܝ̈ܢܐ ܘܒܢ̈ܝܢܫܐ ܘܟܠܡܕܡ. ܘܐܬܪ̈ܘܬܐ
                    ܕܝܒܫܐܼ. ܡܢ ܩܪܩܘܪ̈ܐ ܘܛܘ̈ܦܐܼ ܡܬܚܙܝܢ ܕܦܪܚܝܢ ܠܥܠ ܡܢܗܘܢܼ ܘܥܕܡܐ ܠܓܢ̈ܐ ܕܕܩ̈ܠܐ ܪ̈ܡܐ ܕܬܡܢ
                    ܐܬܚܦܝܘ ܡܢ ܡܡܘܠܐ. ܘܥܿܒܪܝܢ ܗܘܘ ܐܦ ܩܪܩܘܪ̈ܐ ܠܥܠ ܡܢܗܘܢ. ܗܟܢܐ ܘܒܟܠܗܘܢ ܐܬܪ̈ܘܬܐ ܬܚ̈ܬܝܐ
                    ܕܬܡܢ ܥܒܼܕ. </p>
                <p>ܫܢܬ ܐܠܦܐ ܘܫܒ̈ܥܝܢ ܘܬܡ̈ܢܐܼ. ܙܚܘܢ ܟܠܗܘܢ ܚܝ̈ܠܘܬܐ ܕܦܘܪ̈ܣܝܐ ܘܕܛܝ̈ܝܐܼ ܘܣܒܟܘܢ ܥܠ ܐܪܥܐ
                    ܕܓܪܒܝܐ. ܥܒܣ ܐܝܢܐ ܕܗܼܘ ܐܝܬܘܗܝ ܗܘܼܐ ܐܡܝܪܐ ܥܠ ܓܙܝܪܬܐ܇ ܒܗܢܐ ܙܒܢܐܼ. ܘܐܦ ܐܚܘܗܝ
                    ܕܡܿܠܟܐܼ. ܣܠܩ ܥܠ ܐܘܪܗܝ ܘܥܠ ܥܒܕܝܢܼ ܘܥܠ ܬܠܐ ܕܟܘܡ. ܚܣܢ ܒܪ ܩܥܛܒܐ܆ ܪܝܫ ܚܝܠܐ ܐܚܪܢܐ:
                    ܘܪܝܫ ܚܝܠܐ ܬܘܒ ܐܚܪܢܐ. ܕܣܝܡ ܗܘܐ ܥܠ ܚܝܠܐ ܗܿܘ ܕܝܠܗ ܕܡܠܟܐ܇ ܕܡܬܩܪܐ ܗܘܐ ܒܪ ܐܫܥܕ: ܣܠܩܼܘܢ
                    ܥܠ ܕܩܠܬܼ. ܘܐܦ ܥܠ ܐܡܕ܆ ܒܚܝ̈ܠܘܬܐ ܣܓܝ̈ܐܐ ܕܠܐ ܡܢܝܢ. ܘܟܕ ܢܩܝܫܝܢ ܥܠ ܐܡܕ ܡܕܝܢܬܐ ܕܒܝܬ
                    ܢܗܪ̈ܝܢ܆ <pb n="229"/> ܡܝܬ ܪܝܫ ܚܝܠܐ ܕܡܿܠܟܐ: ܒܪ ܐܫܥܕ. ܒܗܢܐ ܕܝܢ ܚܝܠܐ ܥܡܡ̈ܐ ܡܫܚ̈ܠܦܐ
                    ܐܝܬ ܗܘܐܼ. ܡܫܚ̈ܠܦܝ ܡܢܗܘܢ ܠܢܘܪܐ ܣܓܕܝܢ ܗܘܼܘ: ܐܚܪ̈ܢܐܼ ܠܫܡܫܐ. ܟܕ ܥܡ ܨܦܪܐ ܡܩܕܡܝܢ ܗܘܘܼ.
                    ܘܣܿܓܕܝܢ ܠܡܕܢܚܐ. ܘܦܠܓܗ ܕܝܘܡܐܼ ܣܓܕܝܢ ܬܘܒ ܠܬܝܡܢܐ. ܘܥܡ ܪܡܫܐܼ ܣܓܕܝܢ ܗܘܘ ܠܡܥܪܒܐ.
                    ܐܚܪ̈ܢܐ ܠܣܗܪܐ. ܐܚܪ̈ܢܐ ܠܟܘ̈ܟܒܐ. ܐܚܪ̈ܢܐ ܠܪ̈ܟܫܐ. ܐܚܪ̈ܢܐ ܕܝܢ ܕܡܘ̈ܬܐ ܐܚܪ̈ܢܝܬܐ ܕܦܬܟܪ̈ܐ
                    ܕܙܢܝ̈ܢ ܙܢ̈ܝܢ܆ ܥܒܝܕ ܗܼܘܐ ܠܗܘܢܼܘ ܛܥܝܢܝܢ ܥܡܗܘܢܼ ܘܣܓܿܕܝܢ ܠܗܘܢ. ܐܝܟܢܐ ܕܟܠܒܪܢܫ ܕܐܝܬ
                    ܗܘܐ ܒܗܘܢ܆ ܠܗܿܝ ܛܥܝܘܬܐ ܕܐܚܝܕܐ ܗܘܬ ܐܪܥܗ ܘܥܡܗܼ. ܠܗܿ ܐܚܝܕ ܗܘܐ ܐܦ ܗܼܘ ܥܕ ܗܫܐ ܘܣܿܓܕ܀
                    ܡܛܠ ܕܚܝܠܐ ܗܢܐ ܚܒܝܼܟܐ ܐܝܬܘ ܗܘܐ ܕܟܠ ܥܡ̈ܡܝܢ܆ ܘܡܬܩܪܐ ܗܘܼܐ ܡ̈ܘܠܝܐ ܕܡܿܠܟܐ. ܐܝܬ ܗܘܼܐ ܒܗ
                    ܓܝܪ ܣܢ̈ܕܝܐ ܘܐܠܢܝ̈ܐܼ. ܘܟܙܪ̈ܝܐ ܘܡ̈ܕܝ ܘܦܘܪ̈ܣܝܐ. ܘܥܩܘ̈ܠܝܐ ܘܛܝ̈ܝܐ ܘܟܘ̈ܣܢܝܐ ܘܛܘܪ̈ܟܝܐ..
                    ܐܝܟܢܐ ܕܐܝܬ ܗܼܘ ܠܢ ܠܡܐܡܪ ܕܙܚܿܠܐ ܐܝܬܘܗܝ ܗܘܼܐ ܕܟܠ ܫܘܚܠܦܝܢ.܀ ܐܝܬ ܗܘܐ ܒܗܘܢܼ ܐܦ ܚܛܗ̈ܐ
                    ܣ̈ܓܝܐܐ ܘܡܫܚ̈ܠܦܐ ܕܠܐ ܡܢܝܢ. ܗܠܝܢ ܕܡܛܠ ܪܫܝܥܘܬܗܘܢ ܘܛܡܘܬܗܘܢ ܕܠܒܪ ܡܢ ܡܫܘܚܬܐ: ܘܐܦ ܬܘܒ
                    ܡܛܠ ܕܠܐ ܢܨܝܐ ܐܦ ܚܢܢ ܠܠܫܢܐ ܕܩܪܘܝܐܼ. ܘܠܐܕ̈ܢܐ ܕܫ̈ܡܘܥܐܼ. ܥܒܿܪܝܢܢ ܠܢ ܡܢܗܘܢ. ܡܛܠ
                    ܕܨܥܠܘܬܐ ܗܘ ܠܦܘܡܐ ܕܢܡܠܠ ܐܢܘܢ.. ܐܠܐ ܐܝܟ ܕܣܿܒܪ ܐܢܐܼ ܗܼܘ ܐܠܗܐ ܐܙܝܥ ܐܢܘܢ ܘܐܦܩ ܐܢܘܢ ܡܢ
                    ܐܪܥܗܘܢܼ ܕܠܐܠܗܐ ܒܠܚܘܕܘܗܝ ܡܬܚܝܒܐ܆ ܠܗܕܐ ܩܪܒܘܗܿ ܠܕܡܘ̈ܬܐ ܡܫܚ̈ܠܦܬܐ ܕܒܪ̈ܝܬܐ ܟܢ̈ܘܬܗܘܢ.
                    ܘܚܠܦ ܕܠܐ ܝܕܥܘ ܠܐܠܗܐ ܥܒܘܕܗܘܢ܆ ܘܐܦܠܐ ܐܣܬܟܠܘ ܕܗܼܘ ܐܝܬܘܗܝ ܗܘܐ ܐܠܗܐ ܕܟܠܗܘܢ ܥܡ̈ܡܐ: ܘܐܦ
                    ܗܘܼܝܘ ܕܩܕܡ ܫܡܫܐ ܫܡܗ ܐܝܬܘܗܝ <pb n="230"/> ܗܘܐ: ܘܗܼܘ ܦܩܼܕ ܕܢܗܘܐ ܢܘܗܪܐ: ܘܐܦ ܐܡܼܪ
                    ܬܘܒ ܕܢܗܘܘܢ ܬܪ̈ܝܢ ܢܗܝܪ̈ܐ ܪܘܪ̈ܒܐ ܒܐܩܝܥܐ: ܚܕ ܠܫܘܠܛܢܐ ܕܐܝܡܡܐܿ ܘܐܚܪܢܐ ܠܫܘܠܛܢܐ ܕܠܠܝܐ:
                    ܘܐܦ ܠܢܘܪܐ ܝܗܼܒ ܠܚܫܚܬܐ ܕܚܝ̈ܐ ܕܒܢܝ̈ܢܫܐ. ܘܗܼܢܘܢ ܥܒܼܕ ܐܢܘܢ ܠܗܘܢ ܐܝܟ ܐܠܗ̈ܐ ܘܣܓܕ ܠܗܘܢ.
                    ܘܐܛܢܘܗܝ ܒܢܘܟܪ̈ܝܐ: ܘܐܦ ܒܕܚ̈ܠܬܐ ܐܪܓܙܘܗܝ. ܘܐܦ ܕܒܚܘ ܠܫܐܕ̈ܐ ܐܝܠܝܢ ܕܠܐ ܗܘܼܘ ܐܠܗ̈ܐ.
                    ܐܠܗܐܼ ܕܠܐ ܝܕܥܘ ܐܢܘܢܼ. ܐܝܬܝ ܐܢܘܢ ܐܠܗܐ ܕܢܫܕܐ ܐܢܘܢ ܒܝܢܬ ܛܘܪ̈ܝ ܓܪܒܝܐ ܒܟܘܪ̈ܗܢܐ
                    ܡܫܚ̈ܠܦܐܿ. ܘܐܦ ܒܚܪܒܐ ܘܒܡܘܬܢܐ ܘܒܟܦܢܐܼ. ܘܢܬܠ ܒܣܪܗܘܢ ܠܚܝܘܬܐ ܕܕܒܪܐ ܘܠܦܚܪܬܐ ܕܫܡܝܐ.܀
                    ܥܠܘܢ ܕܝܢ ܘܬܪܨܘ ܠܡܥܠ ܠܐܪܥܐ ܕܪ̈ܗܘܡܝܐ. ܐܪܥܐ ܗܕܐ ܕܒܝܢܬ ܬܚ̈ܘܡܐ ܐܫܟܚܘܗܿ ܟܕ ܗܕܝܪܐ
                    ܘܛܥܝܢܐ ܐܒ̈ܢܐ ܕܟܠܓܢܣ: ܙܒܢܐ ܓܝܪ ܕܐܒܐ ܐܝܬܘܗܝ. ܝܬܝܪܐܝܬ ܡܛܠ ܕܐܪܥܐ ܗܘܬܼ ܠܐ ܝܬܒܬܐ܆
                    ܘܗܕܝܪܐ ܗܘܬܼ ܒܐܒ̈ܢܐ ܘܐܝ̈ܠܢܐ ܣܓܝ̈ܐܐ ܘܐܦ ܒܟܪ̈ܡܐ. ܘܗܠܝܢ ܕܝܢ ܥܡ̈ܡܐ ܕܠܐ ܢܡܘܣܼ. ܟܕ
                    ܠܗܠܝܢ ܐܫܟܚܼ. ܣܿܓܝ ܠܒܪ ܡܢ ܙܕܩܗܿ ܕܘܠܝܬܐ ܥܠܝܗܘܢ ܣܒܟܼܘ. ܘܠܐ ܣܒܥܐܝܬ ܡܢܗܘܢ ܐܟܠܘܢ.
                    ܘܢܦܼܠܘ ܟܠܗܘܢ ܒܟܘܪ̈ܗܢܐ ܡܫܚ̈ܠܦܐܼ. ܝܬܝܪܐܝܬ ܒܟܐܒܐ ܕܟܪܣܐ ܘܕܛܚܘܪܐ ܐܝܟܢܐ ܕܐܝܬ ܗܘܐ ܠܡܚܙܐ
                    ܟܠ ܐܝܟܐ ܕܫܪܝܢ ܗܘܘ ܐܦ ܥܪܩܝܢ܆ ܫܠ̈ܕܐ ܕܒܢܝ̈ܢܫܐ ܟܕ ܠܐ ܩܒܝܪ̈ܢ. ܐܦ ܐܘܪ̈ܚܬܐ ܐܦ ܪ̈ܘܡܐ
                    ܘܪ̈ܓܘܠܐ. ܕܫܕܝܢ ܘܡܬܟܝܠܢ ܗܘܘ ܡܢ ܚܝ̈ܘܬܐ. ܘܐܦ ܩܢܝܢܐ ܟܠܗ ܕܝܠܗܘܢ ܬܘܒ ܡܝܬ. ܘܝܬܝܪܐܝܬ
                    ܓܡܠܐ ܟܠܗ ܕܥܠܘ ܒܬܪܗܘܢܼ ܣܦܼܘ. ܕܡܢ ܚܡܫܝ̈ܢ ܐܘ ܫ̈ܬܝܢ ܕܥܠܘ ܥܡ ܐܢܫܼ. ܠܐ ܢܦܼܩ ܚܡ̈ܫܐ ܐܘ
                    ܫ̈ܬܐ܇ ܓܕܫܐܼ ܘܐܦܠܐ ܚܕ. ܘܟܕ ܥܠ ܚܝܠܐ ܟܠܗ: ܘܢܩܫܘܢ ܥܠ ܚܣܢܐܢ ܐܝܢܐ ܕܐܝܬ ܒܝܬ ܬܚܘ̈ܡܐ
                    ܘܡܬܩܪܐ ܩܡܚ܆ ܩܠܓܪ̈ܐ ܓܝܪ ܣܓܝ̈ܐܐ <pb n="231"/> ܐܝܠܝܢ ܕܥܠܘ ܥܡܗܘܢ ܡܢ ܟܠܗܿ ܓܙܝܪܬܐ:
                    ܡܢܗܘܢ ܫܒܼܩ ܥܒܣ ܠܡܒܢܐ ܚܣܢܐ ܚܕ ܕܡܬܩܪܐ ܕܙܝܕ. ܘܡܢܗܘܢ ܥܠܘܢ ܥܡܗܘܢ. ܘܫܕܪ ܗܼܘ ܥܒܣܼ.
                    ܘܐܝܬܝ ܠܗ ܥ̈ܓܠܬܐ ܐܪ̈ܡܢܝܬܐ. ܘܓܪܫ ܒܗ̈ܝܢ ܩܝ̈ܣܐ ܣܓܝ̈ܐܐ ܕܐܪ̈ܙܐ. ܘܦܼܩܕ ܠܢܓܪ̈ܐ ܘܥܒܼܕ
                    ܡܢܗܘܢ ܡܘܢܕܢܝܩܢ܆ ܘܐܩܝܡ ܥܠ ܫܢܐ ܕܠܘܩܒܠ ܚܣܢܐ. ܕܢܗܘܘܢ ܫܕܝܢ ܒܗ̈ܝܢ ܠܓܘ ܚܣܢܐ. ܘܐܦ ܗܢܼܘܢ
                    ܪ̈ܗܘܡܝܐ ܕܒܓܘ ܚܣܢܐܼ. ܪܟܒ ܐܦ ܗܢܼܘܢ ܡܘܢܕܝܩܝܢ ܠܘܩܒܠܗܘܢ. ܪ̈ܗܘܡܝܐ ܕܝܢ ܗܠܝܢ ܕܐܬܚܒܫܼ.
                    ܚܫܠܘܢ ܠܗܘܢ ܙܝܢܐ ܠܐ ܡܙܕܟܝܢܐܼ. ܘܐܩܝܡ ܠܗܘܢ ܫܘܪܐ ܠܐ ܡܬܟܒܫܢܐ. ܗܢܼܘ ܕܝܢ ܠܗ ܠܐܠܗܐ
                    ܥܒܘܕܗܘܢ.. ܟܕ ܐܡܿܪܝܢܼ ܕܠܝܬ ܦܘܪܩܢܐ ܠܒܪ ܡܢ ܡܪܝܐ. ܘܛܒ ܗܘ ܠܢ ܠܡܬܬܟܠܘ ܥܠ ܡܪܝܐܿ. ܛܒ ܡܢ
                    ܕܠܡܬܬܟܠܘ ܥܠ ܒܪܢܫܐ ܘܥܠ ܫܠܝܛܐ. ܫܪܝܪܐܝܬ ܟܠܗܘܢ ܥܡ̈ܡܐ ܚܕܪܘܢܝ: ܐܠܐ ܫܡܗ ܕܡܪܝܐ ܐܠܗܢ ܢܣܝܦ
                    ܐܢܘܢ.. ܕܝܫܢܐ ܐܝܢܐ ܕܐܝܬ ܗܘܐ ܒܗ ܒܚܣܝܢܐ ܒܗܢܐ ܙܒܢܐ ܡܬܩܪܐ ܗܘܐ ܣܪܓܝܣ. ܗܢܐ ܓܒܪܐ ܐܝܬܘܗܝ
                    ܒܣܝܡܐ ܘܢܝܚܐ: ܘܕܚܿܠ ܠܐܠܗܐ. ܘܡܪܚܡܢܐ ܕܥܠ ܡܣ̈ܟܝܢܐ. ܗܕܐ ܣܗܕܘܬܐ ܕܗܢܐ ܓܒܪܐܼ ܡܢ ܟܠܗܘܢ
                    ܩܘܪ̈ܝܝܐ ܕܥܿܠܝܢ ܗܘܘ ܒܬܪ ܦܘܬܐ: ܘܓܕܫ ܘܐܬܨܝܕ ܒܐܝܕ̈ܝ ܪ̈ܗܘܡܝܐ: ܘܐܥܠܘ ܐܢܘܢ ܠܚܣܢܐ
                    ܘܐܬܚܙܝܘ ܩܕܡܘܗܝ: ܘܫܩܼܠ ܢܣܝܘܢܐ ܕܡܪܚܡܢܘܬܗ ܘܕܛܝܒܘܬܗ ܘܒܣܝܡܘܬܗ. ܗܢܼܘܢ ܡܣܗܕܝܢ ܗܘܼܘ
                    ܩܕܡܝܢ ܘܩܕܡ ܟܠܢܫ ܥܠ ܓܒܪܐ. ܡܛܠ ܕܒܗܢܐ ܙܒܢܐ ܠܒܪ ܡܢ ܡܫܘܚܬܐ ܐܬܩܫܝܬ ܡܕܬܐ ܥܠ ܥܡܐ ܣܘܪܝܝܐ܆
                    ܘܒܝܕ ܕܦܘܪܚܢܐ ܠܝܬ ܗܘܐ ܠܗܘܢܼ. ܕܐܪ̈ܥܬܗܘܢ ܐܙܕܒ̈ܢ ܠܛܝܝ̈ܐ: ܘܐܦ ܗܢܘܢ ܛܝܝ̈ܐ ܒܝܕ ܕܓܙܝܬܐ
                    ܗܿܝ ܕܐܝܟ ܥܝܕܐ ܠܐ ܐܬܝܗܒܬ ܠܗܘܢܼ ܙܒܼܢ ܠܗܘܢ ܐܪ̈ܥܬܐ ܘܦܕ̈ܢܐܼ. ܘܗܘܼܘ ܠܗܘܢ ܐܦ ܗܢܼܘܢ
                    ܦ̈ܠܚܐ: ܘܒܝܕ ܗܕܐ ܒܛܠܬ ܬܓܘܪܬܗܘܢ ܕܩܘܪ̈ܝܝܐ: ܘܡܬܟܢܫܝܢ <pb n="232"/> ܗܘܼܘ ܣܝܥ̈ܬܐ
                    ܪܘܪ̈ܒܬܐܼ ܘܥܿܠܝܢ ܗܘܘ ܠܗܢܙܝܛ ܒܬܪ ܦܘܬܐ. ܘܟܡܐ ܙܒ̈ܢܝܢ ܥܒܿܪܝܢ ܗܘܘܼ ܘܥܿܠܝܢ ܠܓܘ ܡܢ ܒܝܬ
                    ܬܚ̈ܘܡܐ. ܐܘ ܡܢ ܡܗܡܝܢܘܬܐ ܕܥܡܠܐ ܕܐܝܬ ܗܘܐ ܥܠ ܡܛܪܬܐܼ. ܐܘ ܡܛܠ ܥܘܣܪܐ ܕܕܠܐ ܪ̈ܚܡܐ ܕܬܒܿܥ
                    ܗܘܐ ܠܗܘܢ ܡܢ ܥܠܬ ܝܥܢܘܬܐܿ. ܘܡܬܨܝܕܝܢ ܗܘܘ ܒܐܝ̈ܕܝ ܪ̈ܗܘܡܝܐ. ܘܡܥܠܝܢ ܗܘܼܘ ܠܗܘܢ ܠܩܡܚ. ܗܼܘ
                    ܕܝܢ ܗܢܐ ܓܒܪܐ ܟܕ ܠܗܘܢ ܚܿܙܐ ܗܘܐܼ ܒܪ̈ܚܡܐ ܣܓܝ̈ܐܐ ܨܝܕܝܗܘܢ ܡܬܚܫܚ ܗܘܐ. ܟܕ ܐܡܿܪ ܗܼܘܐ
                    ܠܗܘܢ: ܕܐܢ ܨܒܿܝܬܘܢܼ ܦܘܫ ܠܘܬܢܼ. ܘܐܢ ܕܝܢ ܨܒܿܝܬܘܢ ܦܘܩ ܘܙܠ ܒܫܠܡܐ ܠܒܬܝ̈ܟܘܢ. ܘܐܢ ܕܝܢ
                    ܢܿܦܩܝܢ ܗܘܘܼ. ܥܡ ܙܘܕ̈ܐ ܠܗܘܢ ܡܫܕܪ ܗܘܼܐ. ܒܫܪܪܐ ܐܚ̈ܝܼ ܕܦܪܥܗ ܐܠܗܐ ܠܗܢܐ ܓܒܪܐ. ܕܦܪܩܗ ܡܢ
                    ܐܝܕ̈ܝ ܐܬܘܪ̈ܝܐܿ ܠܗ ܘܠܟܠ ܕܥܡܗ ܐܝܬܘܗܝ ܒܓܘ ܚܣܢܐ. ܗܢܐ ܕܝܢ ܟܕ ܚܼܙܐ ܠܚܝܠܐ ܣܓܝܐܐ ܕܟܪܝܟ
                    ܠܗ ܡܢ ܟܠ ܓܒܝ̈ܢ: ܘܕܗܢܼܘܢ ܙܥܘܪ̈ܝ ܒܡܢܝܢܐ ܐܝܬܝܗܘܢ: ܘܒܕܡܘܬ ܪܒ ܫܩܗܐ ܡܚܣܕܝܢ ܗܘܘ ܠܐܝܠܝܢ
                    ܕܩܝܡܝܢ ܥܠ ܫܘܪܐ ܟܕ ܐܡܿܪܝܢ܆ ܕܡܢܼܘ ܡܢ ܟܠܗܘܢ ܥܡ̈ܡܐ ܕܐܬܦܠܛ ܡܢ ܐܝ̈ܕܝ ܥܒܕܠܗ ܒܪ ܡܚܡܕ. ܠܐ
                    ܫܡܥܬܗܘܢ ܡܘܢ ܥܒܼܕ ܠܡܪܘܢ ܘܠܬܒܝܬ ܗܝܫܡ: ܕܐܘܒܕܘ ܐܢܘܢ ܡܢ ܐܪܥܐ. ܐܝܟܘ ܡܠܟܐ ܕܡܨܪܝܢ ܘܕܦܪܩܝ
                    ܘܕܢܘ̈ܒܝܐ ܘܕܡܘܪ̈ܝܐ. ܐܝܟܐ ܐܢܘܢ ܡ̈ܠܟܐ ܕܐܪܡܢܝ ܘܕܒܝܫܢ ܘܕܡܕܝ ܘܕܦܪܣ. ܠܐ ܫܡܥܬܘܢ ܟܝ ܡܘܢ
                    ܥܒܼܕ ܒܡ̈ܠܟܐ ܕܣܢܕ ܘܕܗܕܘܼ. ܡܿܢ ܡܢ ܟܠܗܘܢ ܡܠܟ̈ܐ ܕܐܪܥܐ ܐܫܟܚ ܦܨܝ ܐܪܥܗ ܡܢ ܐܝܕ̈ܘܗܝ:
                    ܕܐܢܬܘܢ ܡܬܦܠܛܝܬܘܢ ܡܢ ܐܝܕ̈ܘܗܝ.. ܓܒܪܐ ܕܝܢ ܗܢܐ ܡܗܝܡܢܐ: ܒܕܡܘܬ ܚܙܝܩܐ ܠܒܝܫ ܣܢܘܪܬܐ
                    ܕܗܝܡܘܬܐ܆ ܘܐܬܚܙܩ ܒܣܒܪܐ ܪܒܐ ܕܠܘܬ ܡܪܗ. ܘܠܒܝܬ ܓܘܣܐ ܕܨܠܘܬܐ ܪܗܼܛ܆ ܐܝܟܐ ܕܡܢ ܩܠܐ ܕܓܥܬܗܘܢ
                    ܐܦ ܠܒܪ̈ܝܐ ܡܚܫܝܢ ܗܘܘ. ܐܠܗܐ ܕܝܢ ܛܒܐܼ ܠܐ ܐܗܡܝ ܡܢ ܒܥܘܬܗܘܢ. ܐܠܐ <pb n="233"/> ܒܝܕ
                    ܗܝܡܢܘܬܗܘܢ ܫܡܼܥܘ܆ ܕܠܐ ܢܥܘܠ ܠܩܪܝܬܐ ܗܕܐ. ܐܠܐ ܐܪܡܐ ܩܠܕܐ ܒܢܚܝܪ̈ܘܗܝ ܕܐܬܘܪܝܐ ܗܢܐܼ
                    ܘܐܗܦܟܗ ܒܒܗܬܬܐ ܒܐܘܪܚܐ ܗܕܐ ܕܐܬܼܐ ܒܗܿ. ܟܕ ܕܝܢ ܗܢܼܘܢ ܦܘܪ̈ܣܝܐ ܒܟܘܠ ܦܘܪ̈ܣܝܢ ܡܩܪܒܝܢ
                    ܗܘܘܼ ܟܠܗܘܢ ܨܢ̈ܥܬܗܘܢ ܒܛܝ̈ܠܬܐ ܡܫܬܟ̈ܚܢ ܗܘ̈ܝ. ܥܒܼܕ ܕܝܢ ܒ̈ܬܐ ܕܩܝܣܐ ܕܡܗܠܟܝܢ܆ ܐܝܟܢܐ
                    ܕܢܡܠܘܢ ܥܦܪܐ ܘܟ̈ܐܦܐ ܠܪܓܠܬܐ ܗܿܝ ܕܥܠ ܓܢܒ ܫܘܪܐ. ܐܦ ܗܕܐ ܒܛܝܠܬܐ ܗܘܼܬ. ܪ̈ܗܘܡܝܐ ܕܝܢ
                    ܐܝܠܝܢ ܕܫܿܕܝܢ ܗܘܘ ܟܐܦ̈ܐ ܡܢ ܠܓܘ: ܒܝܕ ܕܬܪܝܨܐܝܬ ܫܿܕܝܢ ܗܘܘܼ. ܠܥܡܐ ܣܓܝܐܐ ܕܠܒܪ ܡܩܛܠܝܢ
                    ܗܘܘ. ܘܐܦ ܠܡܘܢܕܝܩܢ ܕܦܘܪ̈ܣܐ ܡܬܒܿܪܝܢ ܗܘܘ. ܘܡܛܠ ܕܚܕ ܓܒܐ ܕܝܠܗ ܕܚܣܢܐ ܡܣܬܠܩ ܗܘܐ ܒܗ:
                    ܐܝܬܝܘ ܗܢܘܢ ܪ̈ܗܘܡܝܐ ܩܝ̈ܣܐ ܐܪ̈ܝܟܐ ܘܪܘܪ̈ܒܐ ܘܩܛܼܪ ܒܗܘܢ ܟ̈ܐܦܐ ܪܘܪ̈ܒܬܐ ܘܓܠܝ̈ܠܬܐ
                    ܒܪܝܫܗܘܢ: ܘܣܡ ܐܢܘܢ ܥܠ ܦܘܡ ܚܝܪܝܬܐ ܗܿܝ. ܘܟܕ ܗܢܼܘܢ ܦܘܪ̈ܣܐ ܡܣܒܟܝܢ ܗܘܘ ܠܡܣܩܼ. ܫܕܪ
                    ܪ̈ܗܘܡܝܐ ܠܚܕ ܡܢ ܗܠܝܢ ܩܝ̈ܣܐ: ܘܠܟܠܗܘܢ ܓܪܦܝܢ ܗܘܘ ܩܕܡܝܗܘܢ ܘܡܚܬܝܢ. ܟܕ ܐܦ ܗܕܡ ܗܕܡ ܠܗܘܢ
                    ܡܦܡܫܚܝܢ ܗܘܘ. ܓܕܫ ܕܝܢ ܒܠܠܝܐ ܚܕ: ܟܕ ܚܙܘ ܦܘܪ̈ܣܝܐ ܕܫܬܼܩ ܠܗ ܩܠܗܘܢ ܕܪ̈ܗܘܡܝܐ܆ ܣܒܪ ܠܗܘܢܼ
                    ܕܕܡܟ ܠܗܘܢ ܒܫܢܬܐ ܝܩܝܪܬܐ. ܘܣܼܠܩܘ ܥܠܝܗܘܢ ܥܡܐ ܣܓܝܐܐ ܕܠܐ ܡܢܝܢܐ. ܘܟܕ ܣܒܟܘ ܩ̈ܕܡܝܐ
                    ܘܣܠܼܩ܆ ܡܢ ܚܕܘܬܗܘܢ ܟܒܼܪ܆ ܕܣܒܼܪ ܠܗܘܢ ܕܡܢ ܟܕܘ ܟܒܫܘܗܝ ܠܚܣܢܐ. ܪ̈ܗܘܡܝܐ ܕܝܢ ܗܠܝܢ ܕܢܛܪܝܢ
                    ܗܘܘ ܐܬܬܥܝܪܘܼ. ܘܠܒܝܒܐܝܬ ܠܗܠܝܢ ܩܼܛܠ ܘܫܕܪܘ ܐܦ ܠܩܝ̈ܣܐ ܗܠܝܢ ܕܟ̈ܐܦܝܗܘܢ: ܘܠܟܠܗܘܢ ܐܝܠܝܢ
                    ܕܒܡܣܩܬܐ ܐܫܬܟܚܘ ܓܪܦ ܐܢܘܢ ܩܕܡܝܗܘܢܼ. ܘܥܒܼܪ ܐܢܘܢ ܚܕ ܩܘܛܝܐ ܕܫܠ̈ܕܐ. ܘܗܟܢܐ ܟܠܗܝܢ
                    ܥܒܝ̈ܕܬܗܘܢ ܒܛܝ̈ܠܬܐ ܗܘ̈ܝ: ܒܝܕ ܕܡܥܕܪܢܗܘܢ ܡܪܝܐ ܗܘ܀ ܦܪܫ ܕܝܢ ܬܪ̈ܝܢ ܪ̈ܒܝ ܚܝܠ̈ܘܬܐ. ܘܥܠܼܘ
                    ܠܒܝܬ ܪ̈ܗܘܡܝܐ ܒܚܝܠܐ ܪܒܐ܆ ܐܝܟ <pb n="234"/> ܚܡܫܝܢ ܐܠܦܝܢ ܕܢܒܙܘܢ ܘܫܒܘܢ ܐܦ ܢܚܪܒܘܢ
                    ܐܪ̈ܥܬܐ ܟܠܗ̈ܝܢ ܕܪ̈ܗܘܡܝܐ. ܥܠܘܢ ܕܝܢ ܘܒܝܕ ܕܠܐ ܡܕܪܫܝܢ ܗܘܼܘ ܒܗܿ ܒܐܪܥܐܼ. ܘܡܗܕܝܢܐ ܕܝܿܕܥ
                    ܗܘܐ ܠܗܿ ܠܐܪܥܐ ܗܿܝܼ ܠܝܬ ܗܘܐ ܠܗܘܢܼ ܘܒܐܪܥܐ ܕܕܪܝܫܐܼ ܕܚܠܘܢ ܕܢܐܙܠܘܢ. ܒܗܿܝ ܕܠܐ ܢܪܓܫܘܢ
                    ܒܗܘܢ ܪ̈ܗܘܡܝܐ ܘܢܬܟܢܫܘܢ ܥܠܝܗܘܢ ܘܢܘܒܕܘܢ ܐܢܘܢ ܡܢ ܐܪܥܐ. ܐܠܐ ܐܝܟ ܕܐܦ ܐܡܼܪ ܐܝܘܒܼ.
                    ܠܘܬܗܘܢ ܓܕܫܼ. ܡܛܠ ܕܕܚܠܬܐ ܕܕܚܿܠܬ ܐܬܬ ܥܠܝ. ܘܡܢ ܡܕܡ ܕܙܝܿܥ ܗܘܝܬܼ ܡܛܝܢܝ. ܠܐ ܫܠܘ ܘܠܐ
                    ܢܚܼܘܼ ܘܐܕܪܟ ܐܢܘܢ ܪܘܓܙܗ ܕܐܠܗܐ. ܘܐܣܼܩ ܐܢܘܢ ܐܝܟ ܡܣܼܩ ܓܕܝܫܐ ܒܙܒܢܗ. ܘܐܝܟ ܒܠܘܛܐ ܕܢܿܦܠ
                    ܡܢ ܩܥܪܬܗ. ܠܘܩܕܡ ܐܘܒܕ ܐܐܝܪ. ܘܐܬܡܠܝܬ ܙܘܕܬܗܘܢܼ ܘܛܠܼܡ ܡܢ ܟܦܢܐ. ܘܬܘܒ ܢܦܼܠ ܒܝܢܬ ܛܘܪ̈ܐ
                    ܨܗ̈ܝܐ: ܘܛܠܩܼܘ ܡܢ ܨܗܝܐ. ܘܟܕ ܩܪܝܒܝܢ ܠܡܐܒܕ ܗܢܘܢ ܘܩܢܝܢܗܘܢ ܡܢ ܨܝܐܼ. ܘܕܠܐ ܣܝܦܐ ܐܘ ܚܪܒܐ
                    ܕܫܡܝܛܐ ܢܐܒܕܘܢܼ. ܢܚܼܬ ܘܐܫܟܚ ܡܪܓܐ ܚܕ ܕܪܓܐܼ. ܚܦܪܘܢ ܒܪ̈ܘܡܚܝܗܘܢܼ ܘܐܫܟܚ ܒܗ ܡܝ̈ܐ
                    ܒܩܘܪܒܐ. ܘܐܫܬܝܘ ܘܐܬܪܘܚ ܡܢ ܡܘܬܐ ܕܒܝܕ ܨܗܝܐܼ. ܗܼܢܘܢ ܘܩܢܝܢܗܘܢ. ܘܡܛ ܕܣܓܝ ܥܠܼܘ
                    ܘܐܬܓܘܝܘܼ. ܠܘ ܠܬܪܝܨܘܬܐ ܕܝܬܼܒܐ. ܐܠܐ ܒܐܪܥܐ ܚܪܒܬܐ ܘܫܗܝܬܐ ܕܒܝܬ ܠܗܢ ܠܪ̈ܗܘܡܝܐ ܘܠܐܪܥܐ
                    ܕܐܪ̈ܡܢܝܐ. ܘܟܕ ܣܓܝ ܝܘ̈ܡܬܐ ܟܪܟܘܢ ܒܛܘܪ̈ܐ܆ ܬܪܨܘܢ ܠܘܩܒܠ ܩܣܪܝܐ. ܘܐܫܟܚܘܢ ܐܪܥ ܟܗܝܢܬܐ
                    ܘܠܥܡܐ ܟܠܗ ܕܒܩܘܪ̈ܝܣ. ܟܕ ܡܕܪܟܝܢ ܘܝܬܝܒܝܢܼ ܘܠܝܬ ܕܡܗܪ ܗܠܘܢ. ܘܡܢ ܫܠܝ ܢܦܼܠ ܥܠܝܗܘܢܼ. ܘܠܐ
                    ܐܬܟܝܢ ܐܢܫ ܕܩܡ ܣܟ ܩܕܡܝܗܘܢ. ܥܼܠ ܕܝܢ ܣܓܝ ܠܓܘ ܡܢ ܩܣܪܝܐ: ܘܟܠܗܿ ܪܓܬܗܘܢ ܫܡܠܝܘ ܒܗܿ ܒܐܪܥܐ
                    ܗܿܝ. ܟܕ ܫܒܘ ܘܒܙܘ ܘܐܚܪܒܘܗܿ ܠܐܪܥܐ. ܘܐܦ ܠܥܡܘܪ̈ܝܗܿ ܐܦܩ ܐܢܘܢ ܒܫܒܝܐ. ܘܩܢܝܢܐ ܟܠܗܼ ܐܦܩ
                    ܩܕܡܝܗܘܢܼ ܘܕܒܪ ܕܒܪܬܐ ܪܒܬܐ ܘܥܫܝܢܬܐ ܕܒܢܝ̈ܢܫܐ ܘܕܩܢܝܢܐ <pb n="235"/> ܘܕܨܒ̈ܬܐ ܘܡ̈ܐܢܐ.
                    ܐܦ ܕܗܒܐ ܘܣܐܡܐ ܣܘܓܐܐ ܕܛܒ܀ ܐܠܐ ܠܐ ܣܠܩܼܬ ܚܕܘܬܗܘܢ ܠܪܝܫ. ܒܟܝܠܬܐ ܐܝܕܐ ܕܐܟܝܠܘ ܐܬܬܟܝܠ
                    ܠܗܘܢ: ܘܓܡܘܨܐ ܕܚܦܪܘ ܒܩܘ̈ܡܬܗܘܢ ܡܠܝܘ. ܘܡܨܝܕܬܐ ܕܦܪܣܘܼ ܠܗܘܢ ܨܕܬ. ܘܦܪܥ ܐܢܘܢ ܡܪܝܐ ܐܝܟ
                    ܥܒܕ̈ܝܗܘܢ. ܚܠܦ ܕܫܒܼܘ ܐܫܬܒܝܘ. ܘܚܠܦ ܕܒܙܘ ܐܬܒܼܙܙܘ. ܘܚܠܦ ܕܨܒܘ ܠܡܩܢܐ ܥܒ̈ܕܐ ܘܐܡ̈ܗܬܐܼ.
                    ܗܘܼܘ ܕܝܢ ܗܼܢܘܢ ܥܒ̈ܕܐ. ܘܚܠܦ ܕܨܒܘ ܕܢܚܪܒܘܢ ܐܪ̈ܥܬܐܼ. ܐܬܚܪܒܘ ܗܼܢܘܢ ܘܐܪܘܝܗܿ ܠܐܪܥܐ ܗܿܝ
                    ܡܢ ܕܡܗܘܢ. ܓܕܫܬ ܠܗܘܢ ܥܠܬܐ ܕܐܝܟ ܗܕܐ. ܟܕ ܕܝܢ ܢܦܼܠ ܒܐܪܥܐ ܗܿܝ ܡܛܠ ܕܒܟܗܝܢܘܬܐ ܪܒܬܐ
                    ܐܝܬܝܗܿ ܗܘܬܼ. ܕܠܐ ܚܘܣܢ ܘܕܠܐ ܪ̈ܚܡܐ ܒܙܘ ܘܫܒܘ ܘܐܣܪܘ ܠܥܡܘܪ̈ܝܗܿ. ܘܨܒܘ ܠܡܦܩ ܠܣܘܪܝܐ
                    ܒܫܒܝܬܐ ܪܒܬܐ ܘܥܫܝܢܬܐܿ. ܥܡ ܫܒܡܐ ܪܒܐ ܘܢܨܚܢܐ ܚܝܠܬܢܐ. ܘܐܝܟ ܨܒܝܢܗܘܢ ܗܐ ܡܢ ܟܕܘ ܩܢܼܘ
                    ܥܘܬܪܐ ܪܒܐ ܥܡ ܥܒ̈ܕܐ ܘܐܡܗ̈ܬܐ. ܘܠܐ ܝܼܕܥ ܕܘ̈ܝܐ ܕܒܚܫܘܟܐ ܪܕܝܢ ܗܘܘ. ܕܥܕ ܩܠܝܠ ܘܥܒܝܕܝܢ
                    ܗܢܘܢ ܫܒ̈ܝܐ. ܫܪܝܪܐܝܬ ܗܪܟܐ ܐܝܬ ܠܡܙܡܪܘ ܘܠܡܐܡܪ܆ ܕܦܨܝ ܡܪܝܐ ܠܡܣܟܢܐ ܘܠܒܝܫܐ ܡܢ ܡܿܢ ܕܚܿܛܦ
                    ܠܗ ܩܛܝܪܐܝܬ. ܥܡ ܗܷܿ ܕܡܢ ܒܝܬ ܫ̈ܢܐ ܐܦܩ. ܘܐܗܦܟ ܡܢ ܥܘ̈ܡܩܘܗܝ ܕܝܡܐ.. ܟܕ ܣܒܼܪ ܠܗܘܢ
                    ܦܘܪ̈ܣܝܐ ܕܡܢܥܘ ܡܟܝܠ ܘܢܦܩ ܠܐܪܥܐ ܕܣܘܪܝܐ. ܘܗܘܼܘ ܡܟܝܠ ܕܠܐ ܕܚܠܐܼ. ܡܛܪ ܠܡܪܓܐ ܕܣܘܪܝܐ.
                    ܘܗܘܼܘ ܡܟܝܠ ܕܠܐ ܕܚܠܐܼ. ܡܛܘ ܠܡܪܓܐ ܚܕ ܪܒܐܼ݂ ܘܨܒܘ ܕܢܫܪܘܢ ܘܢܬܢܝܚܘܢ ܒܗ. ܡܪܓܐ ܗܢܐܼ ܬܪܥܐ
                    ܐܝܬ ܠܗ ܐܠܝܨܐ. ܘܡܢ ܟܠ ܦ̈ܢܝܐ ܪܓܠܬܐ ܐܝܬ ܕܫܕܝܐ ܠܓܘܗ. ܘܕ ܫܪܘ ܘܐܬܬܢܝܚ ܩܠܝܠ ܘܫܕܪ
                    ܩܢܝܢܗܘܢ: ܘܬܘܒܕܠܐ ܝܕܥܝܢ ܗܘܘ ܠܗܘܦܟܗܿ ܕܐܪܥܐܪ. ܨܒܘ ܕܢܬܢܝܚܘܢ ܬܡܢ. ܗܝܕܝܢ ܐܠܗܐ ܗܿܘ ܕܠܐ
                    ܡܗܡܐ ܡܢ ܐܝܠܝܢ ܕܩܿܪܝܢ ܠܗܼ. ܨܿܝܒܘ ܘܐܝܬܝ ܪܝܫܢܐ ܚܕ ܕܪ̈ܗܘܡܝܐܼ. ܟܕ ܐܝܬ ܥܡܗ ܬܪ̈ܥܣܪ <pb
                        n="236"/> ܐܠܦ̈ܝܢ ܦܪ̈ܫܝܢ. ܗܢܐ ܕܝܢ ܚܝܠܐ ܕܪ̈ܗܘܡܝܐܼ ܡܢ ܕܘܟܬܐ ܐܚܪܝܬܐ ܕܩܪܒܐ ܐܚܪܢܐ
                    ܐܬܿܐ ܗܘܐ. ܟܕ ܒܙܟܘܬܐ ܪܒܬܐ ܐܝܬܝ ܗܘܐ. ܘܟܕ ܡܢܥܘ ܠܡܪܓܐ ܗܿܘ: ܕܐܝܬ ܗܘܐ ܠܒܪ ܡܢ ܬܪܥ ܗܿܘ
                    ܕܒܗ ܦܪ̈ܣܝܐ ܫܪܝܢ ܗܘܘܼ. ܨܒܘ ܐܦ ܗܼܢܘܢ ܕܢܫܪܘܢ ܘܢܬܢܝܚܘܢ ܒܗ. ܟܕ ܐܦܠܐ ܥܠ ܒܝܫܬܐ ܗܿܝ ܕܠܓܘ
                    ܡܢܗܘܢ ܒܠܝܩܝܢ܇ ܐܘ ܝܕܥܘ ܡܘܢ ܓܕܫ ܒܐܪܥܗܘܢ ܘܒܥܡܗܘܢ. ܡܛܠ ܕܡܢ ܪܘܚܩܐ ܪܒܐ ܐܬܿܝܢ ܗܘܘ. ܘܟܕ
                    ܫܪܘ ܘܣܠܼܩ ܡܢܗܘܢ ܠܪܝܫ ܪܡܬܐ܆ ܘܚܙܘ ܠܚܝܠܐ ܪܒܐ ܘܠܫܒܝܬܐ ܘܠܒܙܬܐ ܪܒܬܐ ܕܐܪܥܗܘܢܼ ܟܕ ܫܪܝܢ
                    ܠܓܘ ܡܢܗܘܢܼ. ܙܥ ܘܐܬܒܗܝܘ. ܘܢܚܼܬ ܩܠܝܠܐܝܬ ܘܐܘܕܥ ܠܚܒܪ̈ܝܗܘܢ. ܪܝܫܢܐ ܕܝܢ ܠܐ ܐܗܡܝ ܡܢ ܗܿܝ
                    ܕܫܡܼܥ. ܐܠܐ ܫܕܪ ܐܚܪ̈ܢܐ ܐܝܟ ܬܠܬܡ̈ܐ ܦܪ̈ܫܝܢ ܐܚܪ̈ܢܝܢ܆ ܟܕ ܡܙܝܢܝܢ ܕܢܚܙܘܢ ܫܪܪܐ܆ ܐܢ ܫܪܝܪ
                    ܐܘ ܕܠܡܐ ܦܢܣܝܐ ܡܕܡ ܒܝܕ ܫܪܓܪ̈ܓܝܬܐ ܠܗܠܝܢ ܐܬܚܙܝܘ. ܘܟܕ ܐܝܠܝܢ ܕܐܫܬܕܪܘ ܣܠܼܩܘ ܘܚܝܠܬܢܐܝܬ
                    ܚܼܙܘ܆ ܐܘܕܥ ܠܡܫܕܪܢܗܘܢ. ܘܣܠܼܩ ܐܦ ܗܼܘ ܒܐܪ̈ܒܥܐ ܐܠܦ̈ܝܐ ܐܘ ܒܚܡ̈ܫܐ. ܦܘܪ̈ܣܝܐ ܕܝܢ ܟܕ ܠܗܘܢ
                    ܚܙܘ܆ ܕܒܬܪܥ ܐܝܢܐ ܕܒܗ ܨܿܒܝܢ ܠܡܦܼܩ ܩܝܡܝܢ܆ ܘܐܝܟ ܕܒܒܬ ܐܣܝܪ̈ܐ ܚܒܝܫܝܢܼ. ܙܥܘ ܠܒܗܘܢ
                    ܘܐܬܡܣܝܘ ܒܓܘܗܘܢ. ܘܐܬܪܫܠܘ ܐܝܕ̈ܝܗܘܢܼ ܘܙܥ ܘܢܕܘ ܐܝܟ ܐܪ̈ܘܝܐ. ܘܟܠܗܿ ܚܟܡܬܗܘܢ ܐܒܕܬ. ܘܫܕܪ
                    ܐܝܙܓܕ̈ܐ ܗܼܢܘܢ ܦܘܪ̈ܣܝܐ ܕܢܚܙܘܢ ܟܡܐ ܚܝܠܐ ܗܿܘܝܢ. ܘܐܢ ܠܩܪܒܐ ܡܛܝܒܝܢ. ܡܛܠ ܕܪܘܡܐ ܪܒܐ ܐܝܬ
                    ܗܘܐ ܒܝܢܬܗܘܢܼ ܘܬܪܥܐ ܐܠܝܨܐ. ܘܟܕ ܐܬܼܐ ܪܣܘܠܐ ܘܐܘܕܥ ܐܢܘܢ ܫܪܪܐܼ. ܕܚܝܠܐ ܪܒܐ ܗܿܘܝܢ ܘܐܝܟ
                    ܕܠܩܪܒܐ ܡܛܝܒܝܢ܆ ܨܒܼܘ ܦܘܪ̈ܣܝܐ ܕܒܡ̈ܠܐ ܒܣܝ̈ܡܬܐ ܢܡܠܠܘܢ ܥܡܗܘܢ ܫܠܡܐ. ܘܠܘܩܕܡ ܫܪܘ ܠܫܒܝܬܐ
                    ܟܠܗܿ ܕܕܒܪܘ. ܘܠܩܢܝܢܐ ܘܠܒܙܬܐ <pb n="237"/> ܟܠܗܿ ܕܒܼܙܘ ܟܕ ܐܡܪܝܢ ܕܒܠܚܘܕ ܚܝ̈ܝܢ ܢܬܠܘܢ
                    ܠܢ: ܘܐܝܟ ܡܐ ܕܥܠܼܢ ܗܟܢܐ ܢܦܘܩ ܕܠܐ ܬܘܣܦܬܐ ܕܡܕܡ. ܪ̈ܗܘܡܝܐܕܝܢ ܠܗܕܐ ܠܐ ܟܬܪ: ܐܠܐ ܫܕܪ
                    ܩܠܝܠܐܝܬ ܐܘܕܥ ܒܡܕܝ̈ܢܬܐ ܘܠܪ̈ܝܫܝ ܚܝ̈ܠܘܬܐ ܐܚܪ̈ܢܐ. ܘܨܝܒ ܥܠܝܗܘܢ ܚܝܠܐ ܪܒܐܼ. ܘܦܠܓܘܗܝ
                    ܠܐܪ̈ܒܥ ܡܢܘ̈ܬܐ. ܘܢܚܬܼ ܥܠܝܗܘܢ ܘܡܢ ܩܕܡܝܗܘܢ ܘܡܢ ܒܣܬܪܗܘܢ ܘܡܢ ܗܢܐ ܓܒܐ ܘܡܢ ܗܿܘ. ܘܡܛܠ
                    ܕܠܝܠܝܐ ܗܘܐ ܥܕܟܝܠ. ܝܗܼܒ ܐܬܐ ܠܚ̈ܕܕܐ܆ ܕܟܕ ܢܗܘܘܢ ܢܚܬܝܢ ܘܡܛܝܒܝܢ܆ ܢܗܘܘܢ ܡܝܒܝܒܝܢ
                    ܒܩܪ̈ܢܬܐ. ܘܐܦ ܥܡܐ ܟܠܗ ܢܩܥܘܢ ܫܘܝܐܝܬ ܩܘܪܝܠܣܘܢ. ܘܟܕ ܢܚܼܬ ܘܐܬܛܝܒܘ ܘܝܗܒܒܘ ܩܪ̈ܢܬܐ: ܘܐܦ
                    ܩܥܼܐ ܥܡܐ ܐܝܟ ܪܥܡ ܩܘܪܝܠܝܣܢ. ܘܫܡܼܥ ܦܪ̈ܣܝܐ ܩܠܗܘܢܼ. ܙܥܘ ܘܗܘܘ ܐܝܟ ܡ̈ܝܬܐܼ ܘܐܝܟ ܩܛܝ̈ܠܐ
                    ܕܫܟ̈ܝܒܝܢ ܒܩܒܪ̈ܐ. ܘܚܫܟܘ ܥܝܢ̈ܝܗܘܢܼ ܘܠܐ ܐܫܟܚ ܠܡܚܙܐ. ܘܐܬܪܫܠܘ ܐܝܕ̈ܝܗܘܢ: ܘܒܕ ܟܠܗ ܣܒܪܐ
                    ܕܚܝ̈ܝܗܘܢ. ܘܩܕܡ ܡܚܘܬܐ ܕܣܝܦܐ ܡܝ̈ܬܐ ܚܫܒ ܢܦܫܗܘܢ. ܘܒܥܘ ܕܢܥܪܩܘܢ ܘܠܐ ܐܬܡܨܝܘ ܚܝܠܐ. ܒܝܕ
                    ܕܚܕܪܘܢ ܐܢܘܢ ܪ̈ܘܡܝܐ ܐܝܟ ܥܙܩܬܐ. ܘܪܥܡ ܥܠܝܗܘܢ ܡܪܝܐ ܡܢ ܫܡܝܐܼ. ܘܕܠܚ ܐܢܘܢ ܩܕܡ ܪ̈ܗܘܡܝܐ.
                    ܗܪܟܐ ܐܝܬ ܠܡܚܙܐ. ܕܩܡ ܡܪܝܐܼ. ܘܐܦ ܥܒܕ ܦܘܪܩܢܐ ܓܠܝܐܝܬ. ܘܐܬܬܒܪ ܠܗ ܦܚܐܼ. ܘܐܬܦܠܛ ܐܝܠܝܢ
                    ܕܢܦܼܠ ܒܗ: ܘܦ ܨܕܘ ܠܐܝܠܝܢ ܕܨܠܘܗܝ. ܘܗܿܢܘܢ ܕܡܢ ܩܕܡ ܫܥܬܐܼ ܡܪ̈ܐ ܥܼܒ̈ܕܐ ܚܫܼܒܘܢ ܢܦܫܗܘܢܼ.
                    ܐܬܚܼܙܝܘ ܗܢܘܢ ܐܣܝܪ̈ܐ ܘܥܼܒ̈ܕܐ. ܘܗܼܘܬ ܚܪܬܗܘܢ ܒܝܫܐ. ܥܠ ܕܠܐ ܥܗܕܘ ܗܼܢܘܢ ܠܡܥܒܕ ܛܒܬܐ.
                    ܘܪܕܦ ܠܡ̈ܣܟܢܐ ܘܠܒܝ̈ܫܐ ܘܠܕܡܐܟܒ ܠܒܗ ܠܡܘܬܐ. ܘܗܟܢܐ ܐܩܪܒ ܝܘܡܐ ܟܠܗ. ܐܬܒܪܘܢ ܦܘܪ̈ܣܝܐ ܩܕܡ
                    ܪ̈ܗܘܡܝܐ. ܘܡܚܘ ܒܗܘܢ ܡܚܘܬܐ ܪܒܬܐ ܘܥܫܝܢܬܐ ܕܛܒ. ܐܝܟܢܐ ܕܐܦ ܗܼܢܘܢ ܦܘܪ̈ܣܝܐ ܡܣܗܕܝܢ ܗܘܘ
                        <pb n="238"/> ܩܕܡܝܢܼ ܥܡ ܡܘ̈ܡܬܐ ܪܘܪ̈ܒܬܐܼ. ܗܢܘܢ ܕܡܢܗ ܕܝܠܗ ܕܩܪܒܐ ܐܫܬܘܙܒ ܟܕ
                    ܡܚܝܢ: ܕܠܐ ܡܢ ܡܬܘܡ ܚܙܘ ܐܘ ܫܡܥ ܕܡܐ ܒܚܕܐ ܕܘܟܬܐ ܐܝܟ ܕܬܡܘܢ. ܟܕ ܐܡܪܘܢܼ. ܕܥܕܡܐ ܠܟܪܣܐ
                    ܕܣܘܣܝܐ ܩܡ ܕܡܐ ܘܫ̈ܠܕܐ ܒܡܪܓܐܿ ܗܿܘ. ܗܼܘ ܕܝܢ ܡܪܓܐ ܗܢܐ ܒܝܕ ܗܿܝ ܕܡܝ̈ܐ ܐܝܬ ܗܘܐ ܒܗ
                    ܣܓܝ̈ܐܐܼ. ܠܐ ܐܬܒܼܠܥܘ ܒܗ ܕܡܐ ܗܿܘ. ܫܪܝܪܐܝܬ ܗܪܟܐ ܙܕܩܼ ܗܘ ܠܡܐܡܪ ܥܡ ܢܒܝܐ: ܕܢܦܠܬ ܢܦܠܬ
                    ܒܒܝܠ. ܘܟܠܗܘܢ ܐܠܗܝ̈ܗܿ ܓܠܝ̈ܦܐ ܐܬܬܒܪ. ܘܠܐ ܥܕܪ ܠܣܓܘ̈ܕܝܗܘܢ. ܘܢܐܡܪ: ܕܕܚܠܬܐ ܘܓܘܡܨܐ ܘܦܚܐ
                    ܘܚܪܒܐ ܥܠܝܟ ܐܬܘܪܝܐ. ܡܿܢ ܕܢܥܪܘܩ ܡܢ ܩܠܐ ܕܕܚܠܬܐܼ ܢܦܠ ܒܓܘܡܨܐ. ܘܡܿܢ ܕܢܣܼܩ ܡܢ ܓܘ ܓܘܡܨܐ
                    ܢܬܬܚܕ ܒܦܚܐ. ܘܡܿܢ ܕܡܢ ܦܚܐ ܢܦܠܛ. ܬܟܠܝܘܗܝ ܚܪܒܐ. ܘܟܕ ܩܪܒ ܝܘܡܐ ܠܡܪܟܢܼ ܠܐ ܐܫܬܚܪ ܡܢܗܘܢ
                    ܐܠܐ ܩܠܝܠ. ܡܢܗܘܢ ܨܕܘ ܡܢ ܐܝܕܐܼ ܘܕܫܪܟܐ ܐܟܠܬ ܚܪܒܐ. ܪܕܕ ܪܝܫ ܚܝܠܐ ܥܪܩ ܡܫܠܚܐ ܥܡ ܣܘܣܝܗ.
                    ܟܕ ܟܠܗܿ ܐܝܩܪܬܗ ܫܒܼܩ ܒܐܝܕ̈ܝ ܪ̈ܗܘܡܝܐ. ܘܠܐ ܐܬܦܠܛ ܥܡܗ ܐܠܐ ܐܝܟ ܐܠܦܐ ܚܕ܆ ܘܐܦ ܗܠܝܢ ܟܕ
                    ܡܡܚܝܢ. ܘܗܟܢܐ ܐܫܬܘܙܒ ܠܡܠܛܝܢܐ. ܟܕ ܐܦ ܡܢ ܩܪܒܐ ܐܚܪܢܐ ܕܦܓܥ ܒܗ܆ ܗܿܘ ܕܐܦ ܪܕܕ ܒܗ ܒܼܠܥ
                    ܣܝ̈ܦܐ ܬܠ̈ܬܐ ܐܠܐ ܠܐ ܡܝܬ. ܫܬܩܢܐ܀ ܡܠܝܟ ܕܝܢ ܒܪ ܛܘܦ ܪܝܫ ܚܝܠܐ ܐܚܪܢܐ ܥܪܩ ܠܘܩܒܠ ܩܠܝܢܩܠܐܼ
                    ܒܚܡ̈ܫܐ ܐܠܦ̈ܝܢ. ܘܗܟܢܐ ܗܦܼܟ ܨܝܕ ܡܫܕܪܢܗܘܢ ܥܡ ܒܗܬܬܐ ܘܟܘܘܪܐ ܪܒܐ. ܟܕ ܐܦ ܟܠܗܿ ܝܩܪܬܗܘܢ
                    ܐܘܒܕ: ܘܐܠܐ ܒܠܚܘܕ ܡܫܠܚܐܼ ܠܐ ܢܦܼܩ ܗܿܘ ܡܘܢ ܕܡܢܗܘܢ ܐܫܬܘܙܒ܀</p>
                <p>ܢܚܘܐ ܬܘܒܼ ܡܘܢ ܓܕܫ ܐܦ ܡܢ ܗܠܝܢ ܕܚܣܢܐܿ ܐܝܟܢܐ ܣܥܪܘ ܘܐܝܟܢܐ ܕܝܢ ܐܫܬܪܝܘ ܘܢܦܼܩ ܒܚܣܕܐ
                    ܘܒܗܬܬܐ ܝܬܝܪ ܡܢ ܚܒܪ̈ܝܗܘܢ.. ܩܘܪ̈ܝܝܐ <pb n="239"/> ܕܝܢ ܐܝܠܝܢ ܕܓܪܫܝܢ ܗܘܘ ܠܗܘܢ ܚ̈ܛܐ
                    ܘܩܡܚܐ ܡܢ ܣܘܪܝܐ܆ ܟܕ ܚܙܘ ܕܚܘܣܪܝܐ ܪܒܐ ܢܒܥ ܠܗܘܢ ܡܢ ܗܕܐ ܐܘܪܚܐܼ ܘܝܘܬܪܢܐ ܐܦܠܐ ܩܠܝܠ:
                    ܡܛܼܠ ܕܐܝܟܢܐ ܕܡܢ ܠܥܠ ܐܡܪܢܢ܆ ܕܟܠܗܿ ܗܕܐ ܐܘܪܚܐ ܬܘ̈ܟܐ ܘܚܘܣܪ̈ܢܐ ܡܠܝܐ ܘܘܬ܆ ܘܝܬܝܪܐܝܬ
                    ܒܗܿܝ ܕܟܠܗ ܩܢܝܢܐ ܐܒܼܕ: ܘܒܝܕ ܗܕܐ ܟܠܼܘ ܘܠܐ ܐܥܠ ܠܗܘܢ ܚܛ̈ܐ ܐܘ ܩܡܚܐ܆ ܘܗܘܐ ܥܠܝܗܘܢ ܟܦܢܐ
                    ܪܒܐܼ. ܥܕܡܐ ܕܩܪܝܒܢ ܗܘܘ ܟܠܗܘܢ ܕܢܣܝܦܘܢ ܡܢ ܒܠܝ ܚܝܝܬܐ. ܩܡ ܕܩܢ ܩܦܝܙܐ ܒܬܠ̈ܬܐ ܙܘ̈ܙܐ
                    ܘܦܠܓܗ ܘܠܝܬ ܗܘܐ. ܘܗܘܼܘ ܗܟܢܐ ܐܝܟ ܥܣܪ̈ܝܢ ܝܘ̈ܡܐ. ܘܗܝܕܝܢ ܫܠܼܚ ܥܒܣ ܠܣܘܪܝܐ܆ ܘܥܼܠ ܫܘܩܐ
                    ܪܒܐ. ܘܐܦ ܗܼܢܘܢ ܩܘܪ̈ܝܝܐܿ ܒܝܕ ܕܦܘܠܚܢܐ ܕܡܕܡ ܠܝܬ ܗܘܐ. ܟܕ ܕܝܢ ܫܡܼܥܘ ܫܚܼܪ ܥܡܐ ܟܠܗ
                    ܕܓܙܝܪܬܐ ܘܕܡܥܪܒܐܼ. ܘܐܦ ܐܪܥܐ ܕܐܪܡܢܝ ܓܘܝܬܐ ܬܪܨܬ ܠܬܡܘܢ. ܘܟܠ ܐܢܫ ܡܢܘܢ ܕܐܬܡܨܝ ܐܥܠ:
                    ܥܕܡܐ ܕܗܘܼܬ ܬܡܢ ܫܘܝܬܐ ܕܟܠܡܕܡ. ܬܓܪ̈ܐ ܘܚܢܘ̈ܝܐ ܘܒ̈ܙܙܐ ܘܐܝܠܝܢ ܕܐܟܘܬܗܘܢ܆ ܙܒܢ ܚ̈ܛܐ
                    ܘܣܥܪ̈ܐ ܘܩܡܚܐ ܘܥ̈ܠܠܬܐ ܐܝܠܝܢ ܡܬܒ̈ܥܝܢ ܬܘܒ ܠܚܝ̈ܐ ܕܒܢܝ̈ܢܫܐ. ܘܟܫܼܘ ܐܝܟ ܬ̈ܠܐ ܕܠܐ ܚܘܣܢ.
                    ܟܕ ܣܒܪܝܢ ܕܢܟܢܫܘܢ ܠܗܘܢ ܥܘܬܪܐ ܪܒܐ. ܘܠܐ ܝܼܕܥ ܕܘ̈ܝܐܼ. ܡܛܠ ܕܡܥܘܪ ܗܘܐ ܥܼܝ̈ܢܝܢ ܡܕܥܗܘܢ
                    ܒܪܚܡܬ ܟܣܦܐ. ܕܩܠܝܠܐܝܬ ܐܦ ܗܿܘ ܕܩܢܘ ܡܘܒܕܝܢ܆ ܘܐܘܪܚܐ ܗܕܐ ܟܠܗ ܚܘܣܪ̈ܢܐ ܡܠܼܝܐ ܘܝܘܬܪܢܐ
                    ܐܦܠܐ ܩܠܝܠ܀ ܘܟܕ ܕܝܢ ܒܦܘܪ̈ܣܐ ܣܓܝ̈ܐܐ ܕܩܪܒܐܼ. ܠܝܠܝ ܐܝܡܡ ܥܠ ܚܣܢܐ ܡܩܪܒܝܢ ܗܘܘ: ܘܐܠܐ ܐܢ
                    ܐܒܕܢܐ ܠܩܢܘܡܗܘܢ ܟܠܝܘܡ ܠܐ ܡܬܬܓܪܝܢ ܗܘܘ. ܟܕ ܡܢܕܢܝܩܢ ܕܪ̈ܗܘܡܝܐ܆ ܣܓܝ̈ܐܐ ܡܢܗܘܢ ܟܠܝܘܡ
                    ܡܩܛܠܐ ܗܘܬ. ܥܒܨ ܕܝܢ ܒܝܕ ܕܓܒܪܐ ܐܝܬܘܗܝ ܡܪܚܡܢܐ܆ ܥܒܕ ܐܦ ܛܝܒܘܬܐ ܥܡ ܗܠܝܢ ܡܣܟ̈ܢܐ ܕܥܠܝܠܝܢ
                    ܗܘܼܘ ܒܩܠܓܪܘܬܐ: ܘܟܕ ܚܙܐ ܕܡܢܗܘܢ ܐܒܕܝܢ ܗܘܼܘ ܒܟ̈ܐܦܐ ܕܡܢܕܢܝܩܢ܆ ܗܿܝ <pb n="240"/>
                    ܕܫܕܝܐ ܗܘܬ ܡܢ ܠܓܘ ܕܪ̈ܗܘܡܝܐܼ. ܟܢܫ ܠܪ̈ܒܝ ܚܝ̈ܠܐ ܕܝܠܗ ܘܦܩܼܕ ܠܗܘܢ ܕܟܠܝܘܡ ܢܩܝܡ ܚܕ ܡܢܗܘܢ
                    ܓܒܪ̈ܐ ܕܫܕܝܢ ܒܟ̈ܐܦܐ ܕܡܢܕܢܝܩܢ܆ ܘܩܘܪ̈ܝܝܐ ܢܗܘܘܢ ܠܥܒܝܕ̈ܬܐ ܐܚܪ̈ܢܝܬܐ ܕܪ̈ܚܝܩܢ ܡܢ ܡܘܬܐ.
                    ܘܟܕ ܢܓܪ ܠܗܘܢ ܬܡܢ ܙܒܢܐ ܣܓܝܐܐ: ܘܐܦ ܐܡܼܪ ܥܒܣ܆ ܕܐܢ ܐܗܿܘܐ ܗܪܟܐ ܥܣܪ̈ ܫܢܝ̈ܢ܆ ܠܐ ܢܦܿܩ
                    ܐܢܐ ܡܢ ܗܪܟܐ ܘܟܿܒܫ ܐܢܐ ܠܗܿ. ܫܚܪܘܢ ܒܢ̈ܝܢܫܐ ܡܢ ܟܠ ܐܬܪ̈ܘܢ ܘܥܼܠ ܠܬܡܢ. ܘܟܕ ܒܟܠ ܥ̈ܠܠܢ
                    ܕܩܪܒܐ ܐܬܟܬܫ ܘܡܕܡ ܠܐ ܣܥܼܪ: ܐܬܘ ܠܓܙܡ̈ܐ. ܟܕ ܐܡܪܝܢ܆ ܕܟܒܪ ܢܙܥܘܢ ܘܢܦܬܚܘܢ ܠܢ܆ ܗܼܢܘܢ ܕܝܢ
                    ܒܕܡܘܬ ܢܫܪܐ ܕܡܬܦܪܦܥ ܒܐܐܪ ܒܐܒܪ̈ܘܗܝ ܩܠܝ̈ܠܐܼ. ܟܕ ܡܢ ܡܕܡ ܐܪܥܢܝܐ ܠܐ ܡܬܙܝܥ: ܗܟܢܐ ܐܦܠܐ
                    ܗܠܝܢ܀ ܠܚܪܬܐ ܕܝܢ ܐܬܘ ܠܗܘܢ ܒܫܘ̈ܓܫܐ ܘܒܦܝ̈ܣܬܐܼ. ܐܝܟܢܐ ܕܢܫܒܩܘܢ ܠܚܣܢܐ ܘܢܫܢܘܢ ܡܢܗ
                    ܒܫܠܡܐ. ܟܕ ܘܐܦܠܐ ܗܕܐ ܐܬܼܬ ܠܫܘܠܡܐ. ܐܠܐ ܩܡܘ ܟܕ ܡܗܠܝܢ ܒܗܘܢ. ܘܟܕ ܕܝܢ ܡܢ ܟܕܘ ܡܢܥ ܠܗ
                    ܣܬܘܐܼ ܘܫܪܝ ܩܘܪܐ ܠܡܗܼܘܐ ܒܐܪܥܐ ܗܿܝ: ܘܕܚܠܝܘܢ ܕܕܠܡܐ ܢܟܒܘܫ ܐܢܘܢ ܬܠܓܐ܆ ܘܢܬܩܛܥ̈ܢ ܥܠܝܗܘܢ
                    ܐܘܪ̈ܚܬܐ: ܘܢܐܒܕܘܢ ܬܡܢ ܡܢ ܟܦܢܐ ܘܡܢ ܩܘܪܐ. ܘܬܘܒ ܕܚܼܠ ܕܕܠܡܐ ܢܬܟܢܫܘܢ ܥܠܝܗܘܢ ܚܝ̈ܠܘܬܐ
                    ܘܢܣܩܘܢ ܐܢܘܢ ܡܢ ܐܪܥܐ: ܘܢܐܒܫ ܠܗܘܢ ܝܬܝܪ ܡܢ ܚܒܪܗܝܗܘܢܼ. ܕܡܢ ܚܡ̈ܫܝܢ ܐܠܦܝ̈ܢ ܕܥܠܼܘ ܠܐ
                    ܢܦܩ ܚܡ̈ܫܐ ܐܠܦ̈ܝܐ ܐܘ ܫ̈ܬܐܼ. ܘܐܦ ܗܠܝܢ ܟܕ ܡܡܚܝܢ. ܘܬܘܒ ܕܡܕܡ ܠܐ ܡܫܟܚܝܢ ܠܡܣܥܪ: ܩܩܪܐ
                    ܟܪܘܙܐ ܡܢ ܫܠܝ܆ ܕܢܪܟܒܘܢ ܘܢܦܩܘܢ. ܘܬܓܪ̈ܐ ܘܚܢܘ̈ܝܐ ܘܙܒܘ̈ܢܐ ܘܡܙܒ̈ܢܐ ܐܘܒܕ ܩܠܝܠܐܝܬܼ ܠܟܠܗ
                    ܡܠܘܐ ܕܬܓܪܬܗܘܢ. ܡܛܠ ܕܕܠܐ ܒܚܘܣܢܐ ܙܒܼܢ ܘܟܼܫܘ ܚ̈ܛܐ ܘܣܥܪ̈ܐ ܘܩܡܚܐ ܘܩܢܝܢܐ ܠܐ ܐܫܬܟܚ ܠܗܘܢ
                    ܕܢܓܪܘܢ ܘܢܛܥܢܘܢ ܥܠܝܗܘܢ ܥܒܿܕܗܘܢ. <pb n="241"/> ܡܛܠ ܕܐܪܥܐ ܩܫܝܬܐ ܗܼ ܠܗܠܟܬܐ ܕܩܢܝܢܐ܆
                    ܡܥܿܠܝܢ ܗܘܼܘ ܩܘܪ̈ܝܝܐ ܛܥܘܢܬܗܘܢ܆ ܥܕܡܐ ܠܥܒܼܪܐ ܕܢܗܪܐ ܐܝܢܐ ܕܡܬܩܪܐ ܣܠܩܼܛ: ܘܗܦܟܝܢ ܡܢ
                    ܬܡܢ. ܘܐܠܐ ܐܢ ܚܕ ܐܘ ܬܪ̈ܝܢ ܩܢܝ̈ܢܐܼ. ܡܢ ܡ̈ܐܐ ܠܐ ܡܥܒܪܝܢ ܗܘܘ ܠܓܪܒܝܐ ܡܢ ܥܒܼܪܐ. ܘܓܕܫ
                    ܟܡܐ ܙܒ̈ܢܝܢ ܕܐܓܪܝܢ ܗܘܘ ܩܢܝܢܐ. ܘܕܝܠܗܘܢ ܠܐ ܡܥܒܪܝܢ ܗܘܘ. ܘܥܠ ܗܕܐ ܚܣܪ ܩܢܝܢܐ ܬܡܢ. ܘܟܕ
                    ܩܼܪܐ ܟܪܘܙܐ ܒܚܝܠܐ ܢܛܥܢܘܢܼ. ܘܚܙܘ ܦܘܪ̈ܣܝܐ ܕܦܝܫ ܥܿܒܕܐ ܟܠܗ ܕܬܓܪ̈ܐ܆ ܢܦܼܩܘ ܘܐܫܕܘ ܒܗ
                    ܢܘܪܐ ܘܐܘܩܕܘܗܝ܆ ܕܕܠܡܐ ܢܦܘܫ ܘܢܚܬܘܢ ܪ̈ܗܘܡܝܐܿ ܘܢܬܪܘܢ ܡܢܗ. ܐܠܐ ܘܟܕ ܗܠܝܢ ܥܒܼܕ܆ ܣܓܝ
                    ܦܼܫ܀ ܘܬܘܒ ܢܦܼܩ ܚܝܠܐ ܐܚܪܢܐ ܠܘܩܒܠ ܩܠܝܢܩܠܐ. ܘܠܟܠܗܘܢ ܐܝܠܝܢ ܕܛܥܝܢܝܢ ܗܘܘ ܘܡܝܬܝܢ ܓܒܬܐ
                    ܘܡܫܚܐ ܘܕܒܫܐ ܘܡ̈ܐܢܐ ܘܥ̈ܠܠܬܐ ܐܚܪ̈ܢܝܬܐ ܠܥܣܟܪ܆ ܟܠ ܐܝܟܐ ܕܦܓܥܝܢ ܗܘܼܘ ܒܗܘܢ܆ ܫܕܝܢ ܗܘܘ
                    ܠܛܥܘ̈ܢܬܗܘܢܼ. ܘܩܿܠܥܝܢ ܗܘܘ ܠܓܒܪ̈ܐ ܘܠܚܡܪ̈ܐ ܡܫ̈ܠܚܐ ܩܕܡܝܗܘܢ. ܘܗܟܢܐ ܡܘܒܕܝܢ ܗܘܘ ܒܢܝ̈ܢܫܐ
                    ܡܣ̈ܟܢܐܼ ܠܟܠ ܡܕܡ ܕܩܼܢܝܢ ܗܘܘܼ ܒܚܕܐ ܫܥܐ. ܐܝܟܢܐ ܕܟܠܢܫ ܚܘܣܪ̈ܢܐ ܘܬܘ̈ܟܐ ܐܬܬܓܪ ܡܢ ܗܕܐ
                    ܐܘܪܚܐ. ܘܐܦ ܗܼܢܘܢ ܩܠܓܪ̈ܐܿ ܒܬܪ ܕܢܦܩ ܥܒܣܼ. ܦܩܼܕ ܠܟܠܗܘܢ ܥܡ̈ܠܐ ܕܬܚܝܬ ܐܝܕܗ: ܘܐܫܬܩܠ
                    ܡܢܗܘܢ ܐܓܪܐ ܗܿܘ ܕܢܣܒܼܘ ܟܕ ܥܿܠܝܢ ܘܡܢ ܚܡܪ̈ܐ܀ ܘܗܟܢܐ ܐܫܬܪܝܘ ܘܢܦܼܩ ܥܒܣ. ܘܢܚܼܬ ܒܐܘܪܚܐ
                    ܗܿܝ ܕܐܬܼܐ ܒܗܿ. ܥܡ ܒܗܬܬܐ ܘܟܘܘܪܐ ܘܚܘܣܪ̈ܢܐ ܣܓܝ̈ܐܐ ܕܠܐ ܣܟܐ. ܚܝ̈ܠܘܬܐ ܕܝܢ ܐܚܪ̈ܢܐ ܢܚܼܬ
                    ܥܠ ܐܡܕ ܘܥܠ ܕܩܠܬ. ܘܐܙܠ ܠܒܝܬ ܦܘܪ̈ܣܝܐ܆ ܟܕ ܚܣܝܪ̈ܝܢ ܘܟ̈ܦܢܝܢ ܘܥܝܝ̈ܦܝܢ. ܟܕ ܘܠܐ ܦܠܓܗܘܢ
                    ܢܦܼܩ. ܝܬܝܪܐܝܬ ܩܢܝܢܗܘܢ ܘܥܼܒ̈ܕܝܗܘܢ ܕܥܪܩܘ ܘܥܼܠܘ ܠܒܝܬ ܪ̈ܗܘܡܝܐ. ܘܐܝܬ ܗܼܘܐ ܠܡܚܙܐ ܐܢܘܢܼ
                    ܕܟܡܐ ܕܪܡܝܢ ܗܘܘ ܘܫܒܗܪܝܢ ܗܘܼܘ ܒܡܥܠܬܗܘܢܼ. ܡܟܝܟܝܢ ܘܫܝܛܝܢ ܒܡܦܩܬܗܘܢܼ <pb n="242"/>
                    ܘܡܪܟܢܝܢ ܪ̈ܝܫܗܘܢ ܘܡܕܘܝܢ܆ ܘܠܐ ܩܢܼܝܢ ܡܕܡ ܣܟ. ܝܘܬܪܢܐ ܗܘܼܐ ܕܝܢ ܪܒܐ ܠܟܠܗܿ ܓܪܒܝܐ ܒܝܕ
                    ܡܣܩܬܐ ܕܝܠܗ ܕܗܢܐ ܚܝܠܐ. ܒܝܕ ܕܫܕܘ ܒܗܿ ܙܘ̈ܙܐ. ܘܝܬܝܪܐܝܬ ܕܐܝܬܝܗܘܢ ܗܘܼܘ ܚܕ̈ܬܐ. ܘܡܢ ܗܫܐ
                    ܟܠ ܡܿܢ ܕܨܿܒܐ ܗܘܐ ܠܡܥܼܒܕ ܙܘ̈ܙܐܼ. ܕܠܐ ܕܚܠܐ ܥܿܒܕ ܗܘܐ. ܘܣܓܘ ܙܘ̈ܙܐ ܚܕ̈ܬܐ ܘܝܬܝܪܐܝܬ
                    ܡܚ̈ܒܠܐ. ܘܐܒܼܕܘܢ ܒܢܝ̈ܢܫܐ ܡܢܗܘܢ. ܐܪܥܐ ܕܝܢ ܟܠܗܿ ܕܓܙܝܪܬܐ ܗܕܝܪܐ ܗܘܬ ܒܟܪ̈ܡܐ ܘܒܚܩ̈ܠܬܐ
                    ܘܒܩܢܝܢܐ ܪܒܐ. ܕܠܝܬ ܗܼܘܐ ܐܦܠܐ ܚܕ ܡܣܟܢܐ ܫܝܛܐ ܒܩܪܝܬܐ ܕܠܐ ܩܢܐ ܗܘܐ ܦܕܢܐܼ ܘܚܡܪ̈ܐ ܘܥ̈ܙܐ.
                    ܘܠܝܬ ܗܘܐ ܕܘܟܬܐ ܕܡܨܝܐ ܗܘܬ ܬܕܒܪ ܩܠܝܠ ܡܢ ܣܿܓܝܿ. ܕܠܐ ܙܪܝܥܐ ܗܘܬ ܐܘ ܟܪܡܐ ܡܬܚܙܝܐ. ܗܟܢܐ
                    ܘܐܦ ܛܘܪܐ ܟܠܗ. ܟܠ ܕܘܟܬܐ ܕܡܨܝܐ ܗܘܬ ܬܥܒܪ ܒܗܿ ܦܕܢܐܼ ܢܨܝܒܐ ܗܘܼܬ ܟܪ̈ܡܐ. ܘܣܓܬ ܥܠܝܗܘܢ
                    ܝܥܢܘܬܐܼ. ܥܕܡܐ ܕܚܛܦܝܢ ܗܘܘ ܡܕܡ ܕܡܢ ܩܕ̈ܡܝܐ ܐܬܝܗܒ ܠܥܕ̈ܬܐ ܘܠܕܝܪ̈ܬܐ. ܘܣܓܐܝܢ ܚ̈ܛܐ
                    ܘܚܡܪܐ. ܡܢ ܣܓܝܐܘܬ ܥ̈ܠܠܬܐܼ ܩܪ̈ܒܐ ܘܚܪ̈ܝܢܐ ܘܡܨܘ̈ܬܐ ܣܓܝ̈ܐܬܐ ܗܘ̈ܝܢ ܡܛܠ ܬܚܘ̈ܡܐ. ܘܥܕܡܐ
                    ܠܩܛܠܐ ܟܡܐ ܙܒܢܝ̈ܢ ܐܿܬܝܢ ܡܛܠ ܬܚܘ̈ܡܐ. ܘܥܕܡܐ ܠܩܛܠܐ ܟܡܐ ܙܒܢܝ̈ܢ ܐܿܬܝܢ ܗܘܘ. ܘܐܦ ܗܢܼܘܢ
                    ܥܡ̈ܠܐ ܕܡܕ̈ܝܢܬܐܼ ܩܡ ܡܢ ܐܝܕܐ ܡܢ ܕܝܢܝ̈ܗܘܢ ܕܥܡ ܚ̈ܕܕܐ. ܐܦ ܪ̈ܥܝܝ ܩܢܝܢܐܼ ܡܠܬ ܡܢܗܘܢ
                    ܐܪܥܐܼ. ܡܢ ܣܓܝܐܘܬܐ ܕܡܪ̈ܥܝܬܗܘܢ. ܗܠܝܢ ܕܟܬܒܢ ܗܫܐ܆ ܥܠ ܕܨܒܝܢܢ ܕܢܘܕܥ ܠܐܝܢܐ ܐܘܠܨܢܐ ܥܠܬ
                    ܐܪܥܐ܆ ܘܥܡܐ ܗܢܐ ܕܫܡܢ ܘܒܥܼܛܘ. ܘܛܥܼܐ ܠܐܠܗܐ ܕܥܒܼܕܗ. ܘܐܦ ܨܿܚܝ ܠܐܠܗܐ ܗܿܘ ܘܝܗܼܒ ܠܗܘܢ.
                    ܘܡܢ ܐܝܕܐ ܪܒܘܬܐ ܘܥܘܬܪܐ ܘܩܢܝܢܐ ܘܦܕ̈ܢܐܼ. ܘܡܪ̈ܐ ܥܒ̈ܕܐ ܘܐܡܗ̈ܬܐܼ. ܠܐܝܕܐ ܫܝܛܘܬܐ ܐܬܼܘ.
                    ܕܓܒܪܐ ܕܐܝܬ ܗܘܐ ܠܗ ܐܠܦܐ ܕܥ̈ܙܐ ܘܐܠܦܐ ܕܥ̈ܢܐܼ ܘܦܕ̈ܢܐ ܘܓܡ̈ܠܐ ܘܪ̈ܟܫܬܐ ܘܥܒ̈ܕܐ ܘܐܡܗ̈ܬܐܼ.
                    ܘܪܟܒ ܗܘܐ ܥܠ ܪ̈ܟܫܐ ܛܝܝ̈ܐܼ. <pb n="243"/> ܘܐܙܠܝܢ ܗܘܘ ܥܼܒ̈ܕܐ ܟܕ ܪܟܝܒܝܢ ܥܠ ܒܓ̈ܠܐ
                    ܘܬܩܠܼ ܒܕܡܘܬ ܚܢܦ̈ܐ ܩܕܡܘܗܝ: ܡܬܚܙܝܢ ܗܠܝܢ ܘܕܐܟܘܬܗܘܢ ܟܕ ܛܥܝܢܝܢ ܒܢܝ̈ܗܘܢ ܥܠ ܟܬܦ̈ܬܗܘܢܼ.
                    ܘܟܦ̈ܝܦܝܢ ܘܫ̈ܠܝܚܝܢ: ܘܟܦܢܝܢ ܘܨܗܝܢ ܘܚܕܪ̈ܝܢ ܡܢ ܬܪܥ ܠܬܪܥܐ ܦܕܬܐ ܕܠܚܡܐ. ܘܐܦ ܡܫܬܕܝܢ ܡܢ
                    ܐܬܪܐ ܠܚܒܪܗܼ ܘܡܢ ܕܘܟܐ ܠܕܘܟܐ. ܘܢܫ̈ܐ ܩܝ̈ܛܘܢܐܼ. ܟܕ ܫܠ̈ܝܚܢ ܘܡܫܩܦ̈ܢ ܘܛܥܝ̈ܢܢ ܠܝܠܘܕ̈ܝܗܝܢ
                    ܒܩܕ̈ܠܝܗܝܢܼ. ܘܡܬܛܪ̈ܦܢ ܡܢ ܐܪܬܐ ܠܐܬܪܐ ܘܡܢ ܡܕܝܢܐ ܠܡܕܝܢܐ. ܚ̈ܛܐ ܕܝܢ ܒܗܕܐ ܫܢܬܐܼ. ܡܢ ܟܕ
                    ܢܚܬ ܚܝܠܐܼ. ܐܙ̈ܠܢ ܗܘ̈ܝ ܥܣܪ̈ܝܢ ܘܚ̈ܡܫܐ ܓܪ̈ܝܒܐ ܒܕܝܢܪܐ. ܘܐܦ ܥܕܡܐ ܠܬܠ̈ܬܝܢ. ܚܡܪܐܼ
                    ܐܪ̈ܒܥܝܢ ܟܝ̈ܠܬܐ ܒܕܝܢܪܐܼ ܘܐܪ̈ܒܥܝܢ ܘܚ̈ܡܫ. ܗܟܘܬ ܘܟܠܡܕܡ ܫܘܘܐ ܗܘܐܼ. ܡܛܠ ܕܒܟܗܝܢܘܬܐ ܪܒܬܐ
                    ܐܝܬܝܗܿ ܗܘܬ ܐܪܥܐ ܒܗܢܐ ܙܒܢܐ. ܘܐܦ ܫܪܝܘ ܬܘܒ ܒܿܢܝܢ ܗܝ̈ܟܠܐ ܘܡܚܕܬܝܢ ܥ̈ܕܬܐ. </p>
                <p>ܥܠ ܥ̈ܠܠܬܐ ܘܚܪ̈ܝܢܐ ܘܫܓܘ̈ܫܝܐ ܕܗܘܼܘ ܒܥܕܬܐ ܩܕܝܫܬܐܿ ܘܒܪ̈ܥܘܬܐ ܕܝܠܗܿ ܒܗܕܐ ܫܢܬܐܿ. ܕܫܬ
                    ܐܠܦܐ ܘܫܒ̈ܥܝܢ ܘܬܡ̈ܢܐ. ܘܝܬܝܪܐܝܬ ܒܓܝܘܪܓܝ ܦܛܪܝܪܟܐ ܕܟܘܪܣܝܐ ܫܠܝܚܝܐ ܕܐܢܛܝܟܝܐ. ܟܕ ܕܝܢ
                    ܡܝܬ ܗܘܼܐ ܢܟܦܐ ܝܘܚܢܢ: ܗܿܘ ܕܥܒܼܕ ܐܦܝ̈ܣܩܦܐ ܕܙܝܪܬܐ ܦܛܪܝܪܟܐ: ܡܛܠ ܕܣܕܩܘ ܘܦܪܫ ܡܢ ܓܝܘܪܓܝ
                    ܘܡܢ ܒܢ̈ܝ ܡܥܪܒܐ. ܐܝܟ ܡܐ ܕܡܢ ܠܥܠ ܐܘܕܥܢܢ. ܨܒܘ ܐܦܝܣܩ̈ܦܐ ܢܟ̈ܦܐ ܘܕܚ̈ܠܝ ܡܢ ܐܠܗܐܼ.
                    ܕܢܫܕܘܢ ܠܟܠܗܘܢ ܐܢ̈ܫܐ ܫܓܘ̈ܫܐ ܡܢ ܒܝܢܬܗܘܢ ܘܕܢܗܘܘܢ ܚܕ ܥܡܐܼ. ܘܕܢܫܬܥܒܕܘܢ ܠܚܕ ܪܝܫܐ: ܐܝܟ
                    ܢܡܘܣܐ ܕܣܡ ܘܚܿܬܼܡ ܐܒܗ̈ܬܐ ܩܕܝ̈ܫܐ. ܘܬܘܒ ܕܕܚܠ ܕܠܡܐ ܣܕܩܐ ܡܕܡ ܐܘ ܫܓܘܫܝܐ ܢܗܘܐ ܒܗܝܡܢܘܬܐ
                    ܩܕܝܫܬܐ. ܘܬܘܒ ܕܡܕܝ̈ܢܬܐ ܟܠܗܝܢ ܠܓܝܘܪܓܝ ܢܼܩܝ̈ܦܢ܇ ܘܠܗ ܡܟܪ̈ܙܢ ܗܘ̈ܝܼ ܘܠܗ ܪ̈ܚܡܢ. ܘܨܒܘ
                    ܘܐܬܟܢܫ ܟܠܗܘܢ ܓܙܝܪ̈ܝܐ ܘܟܠܗܘܢ ܒܢ̈ܝ ܡܥܪܒܐ ܒܐܪܥܐ ܕܣܪܘܓ. ܘܐܦ ܗܼܘ ܢܟܦܐ ܓܝܘܪܓܝ <pb
                        n="244"/> ܥܡܗܘܢܼ. ܒܫܢܬ ܐܠܦܐ ܘܫܒܥܝ̈ܢ ܘܫ̈ܬ ܕܐܠܟܣܢܕܪܘܣ. ܘܟܕ ܣܓܝ̈ܐܬܐ ܐܬܡܠܠܘ ܡܢ
                    ܬܪ̈ܝܗܘܢ ܓܒ̈ܐ: ܡܛܠ ܥ̈ܠܠܬܐ ܕܙܛܝ̈ܡܐ ܡܕܡ ܡܕܡ ܕܠܘܬ ܚ̈ܕܕܐ. ܢܟܦܐ ܕܝܢ ܓܝܘܪܓܝ ܦܛܪܝܪܟܐ
                    ܕܪܚܡ ܫܝܢܐ ܛܒ ܡܢ ܣܕܩܐ ܘܦܠܓܘܬܐ܆ ܘܕܠܐ ܒܝ̈ܘܡܬܗ ܢܫܬܚܠܦܘܢ ܛܟ̈ܣܐ ܘܢܡܘ̈ܣܐ: ܐܝܠܝܢ ܕܡܢ
                    ܐܒܗ̈ܬܐ ܚܣ̈ܝܐ ܡ̈ܐܐ ܘܚ̈ܡܫܝܢ܆ ܗܢܿܘܢ ܕܐܬܚܟܢܫܘ ܥܡ ܪܘܚܐ ܩܕܝܫܐ ܒܩܘܣܛܢܝܛܝܢܐ ܦܘܠܝܣ܆ ܕܬܚܿܡ
                    ܘܣܡ ܦܛܪܝܪܟܘܬܐ܆ ܠܢܩܛܪ ܕܩܘܣܛܢܛܢ ܒܬܪ ܗܿܘ ܕܪܘܡܐ: ܠܛܝܡܬܐܘܣ ܕܐܠܟܣܢܕܪܝܐ ܘܕܡܨܪܝܢ
                    ܕܐܓܦܛܘܣ܇ ܙܐܦ ܕܟܠܗܘܢ ܐܬܪ̈ܘܬܐ ܡܥܪ̈ܒܝܐ: ܠܡܠܝܛܣ ܕܐܢܛܝܟܝܐ ܘܕܟܠܗܿ ܡܕܢܚܐ: ܡܢ ܗܿܝ ܕܬܗܘܐ
                    ܦܠܝܛܘܬܐ ܒܝ̈ܘܡܬܗ܆ ܒܟܘܪܣܝܐ ܗܿܘ ܕܐܢܛܝܟܝܐ ܕܚܼܠ܇ ܘܠܟܠܗܘܢ ܥ̈ܠܠܬܐ ܕܐܬܬܒܼܥ ܡܢ ܐܦܝܣܩ̈ܘܦܐ
                    ܓܙܝܪ̈ܝܐ ܩܿܒܼܠ ܘܫܠܡܼ. ܥܕܡܐ ܠܗܿܝ ܕܐܦܝܣܩ̈ܘܦܐ ܐܝܠܝܢ ܕܐܬܥܒܼܕ ܡܢ ܝܘܚܢܢ܆ ܗܿܘ ܕܥܒܼܕ
                    ܦܛܪܝܪܟܐ ܕܡܢ ܕܝܪܐ ܕܩܪܩܦܬܐ܆ ܠܐ ܫܠܼܡ ܠܗܕܐ ܐܦܠܐ ܩܒܠܼ. ܐܠܐ ܘܨܼܒܠ ܕܠܒܪ ܡܢ ܟܠܗ ܬܓܡܐ
                    ܟܗܢܝܐ ܢܣܝܡ ܐܢܘܢ. ܘܥܠ ܗܕܐ ܐܬܪܥܡ ܐܦܝ̈ܣܩܦܐ ܓܙܝܪ̈ܝܐ܇ ܡܛܠ ܕܣܓܝ̈ܐܐ ܡܢܗܘܢ ܡܢ ܥܘܡܪ̈ܐ
                    ܝܕ̈ܝܥܐ ܐܝܬܝܗܘܢ ܗܘܘ. ܘܐܦ ܠܐ ܒܗܕܐ ܗܼܘܐ ܥܨܝܝܐ ܗܼܘ ܢܟܦܐ: ܐܠܐ ܐܡܼܪ ܕܟܗܢܘܬܐ ܬܬܝܗܒܼ.
                    ܘܐܦ ܐܦܝܣܩܦܘܬܐܼ ܠܗܿܘ ܕܨܒܿܐ ܘܐܙܿܠ ܠܐܬܪ̈ܘܬܐ ܬܚ̈ܬܝܐ ܕܣܓܣܛܢ ܘܕܗܪܒ. ܘܐܦ ܗܕܐ ܣܿܓܝ ܫܦܼܪܬ
                    ܠܐܦܝ̈ܣܩܦܐ. ܐܡܼܪ ܓܝܪ ܗܘ ܚܣܝܐܼ. ܕܐܝܟܢܐ ܡܨܝܐܿ. ܐܦܩ ܐܦܝܣܩܘܦܐ ܡܢ ܡܕܝܢܬܗ ܕܛܒ ܡܢܝܿ. ܘܐܦ
                    ܠܐ ܠܝ ܥܒܝܕ: ܘܐܥܠ ܗܠܝܢ. ܟܕ ܒܟܘܠܗܘܢ ܕܘܒܪ̈ܐ ܫܒ̈ܝܚܐ ܕܡܝܬܪܘܬܐܼ ܪܥܝܐ ܠܗ ܡܪܥܝܬܐ ܗܿܝ
                    ܕܐܬܓܥܠܬ ܠܗ: ܘܐܦ ܥܒܝܪ ܠܬܠ̈ܬܝܢ ܫܢ̈ܝܢ ܒܐܦܝܣܩܦܘܐ. ܘܐܦܠܐ ܐܝܬ <pb n="245"/> ܡܕ̈ܝܢܬܐ
                    ܕܒ̈ܥܝܢ ܠܚܕ ܡܢܗܘܢ ܐܘ ܕܡܩ̈ܒܠܢ ܠܗ. ܐܠܐ ܟܠ ܡܿܢ ܕܨܒܿܐ ܒܗܘܢ ܘܕܚܿܠܐ ܠܐܠܗܐܼ. ܢܐܙܠ
                    ܠܐܬܪ̈ܘܬܐ ܬܚ̈ܬܝܐ. ܘܐܝܠܝܢ ܕܩܒܼܠܘ ܦܩܼܕ ܕܢܬܥܕܪܘܢ ܡܢ ܟܠܢܫܼ ܘܢܙܠܘܢ܀ ܒܫܪܪܐ ܐܚ̈ܝܼ. ܕܐܦܠܐ
                    ܐܢ ܨܼܒܐ ܗܼܘ ܢܟܦܐ ܓܝܘܪܓܝ ܕܢܩܒܠ ܐܢܘܢ܇ ܐܝܬ ܗܘܐ ܒܗܘܢ ܕܫܿܘܐ ܗܘܐ ܠܕܪܓܐ ܕܐܦܝܣܩܦܘܬܐ. ܡܛܠ
                    ܕܐܢ̈ܫܐ ܐܝܬܗܘܢ ܗܘܼܘ ܪ̈ܡܐ. ܫܒܗܪ̈ܢܐ. ܫܓܘ̈ܫܐ. ܚܪ̈ܝܢܝܐ. ܨܢܝ̈ܥܐ. ܣܦܝܪ̈ܐ. ܡܡ̈ܠܠܝ
                    ܡܥ̈ܩܡܬܐ. ܕܠܐ ܣܝܡ ܗܼܘܐ ܕܝܢܼܐ ܕܐܠܗܐ ܩܕܡ ܥܝ̈ܢܝܗܘܢ. ܘܥܠܝܗܘܢ ܫܿܠܡܐ ܡܠܬܐ ܫܠܝܚܝܬܐ܆ ܕܐܢܐ
                    ܠܡ ܝܿܕܥ ܐܢܐܼ ܕܡܢ ܒܬܪ ܕܐܙܿܠ ܐܢܐ: ܢܥܼܠܘܢ ܥܡܟܘܢ ܕܐܒ̈ܐ ܬܩܝ̈ܦܐ ܕܠܐ ܚܝܣܝܢ ܥܠ ܡܪܥܝܬܐ.
                    ܘܐܦ ܡܢܟܘܢ ܕܝܠܟܘܢܼ ܢܩܘܡܘܢ ܓܒܪ̈ܐ ܡܡ̈ܠܠܝ ܡܥܩ̈ܡܬܐܼ. ܐܝܟ ܕܢܗܦܟܘܢ ܠܬܠܡܝܕ̈ܐ ܕܢܙܠܘܢ
                    ܒܬܪܗܘܢ. ܘܐܦ ܗܼܘ ܡܪܢ ܐܡܿܪ ܥܠ ܗܠܝܢܼ ܟܕ ܐܦ ܡܣܿܗܕ ܗܘܐ ܠܬܠܡܝܕ̈ܘܗܝܼ. ܕܐܙܕܗܪܘ ܡܢ ܢܒܝ̈ܐ
                    ܕܓ̈ܠܐܼ ܕܐܬܿܝܢ ܠܘܬܟܘܢ ܒܠܒܘ̈ܫܐ ܕܐܡܪ̈ܐܿ. ܡܢ ܠܓܘ ܕܝܢ ܐܝܬܝܗܘܢ ܕ̈ܐܒܐ ܚܛܘ̈ܦܐ. ܡܢ
                    ܦܐܪ̈ܝܗܘܢ ܕܝܢ ܬܕܥܘܢ ܐܢܘܢ. ܠܡܐ ܐܡܿܪ ܠܩܿܛܝܢ ܡܢ ܟܘ̈ܒܐ ܥܢ̈ܒܐܿ. ܐܘ ܡܢ ܩܘܪ̈ܛܒܐ ܬܐܢ̈ܐܼ.
                    ܗܟܢܐ ܟܠ ܐܝܠܢܐ ܛܒܐ ܦܐܪ̈ܐ ܛܒ̈ܐ ܥܿܒܕ. ܐܝܠܢܐ ܕܝܢ ܒܝܫܐ ܦܐܪ̈ܐ ܒܝ̈ܫܐ ܥܿܒܕ. ܠܐ ܡܫܟܚ
                    ܐܝܠܢܐ ܒܝܫܐ ܦܐܪ̈ܐ ܛܒ̈ܐ ܠܡܥܒܕ. ܡܢ ܦܐܪ̈ܝܗܘܢ ܐܡܿܪ ܬܕܥܘܢ ܐܢܘܢ܀ ܒܫܪܪܐ ܕܗܠܝܢ ܐܝ̈ܠܢܐ
                    ܒܝ̈ܫܐ ܗܘܼܘ. ܘܦܐܪ̈ܐ ܡܪ̈ܝܪܐ ܐܛܥܡܘܗܿ ܠܥܕܬܐ ܘܠܥܡܗ ܕܐܠܗܐ. ܘܡܢ ܗܪܟܐ ܡܚܘܐ ܐܢܐ: ܠܐܝܕܐ
                    ܡܫܘܚܬܐ ܪܒܬܐ ܐܬܬ ܐܪܥܐ. ܐܠܐܼ ܠܐ ܐܢܫ ܢܥܕܘܠ ܠܚܣܝܐ ܓܝܘܪܓܝ ܘܐܦܝ̈ܣܩܦܐܿ. ܡܛܠ ܕܕܚܩ ܐܢܘܢ
                    ܡܢ ܥܕܬܐ. ܐܢܐ ܐܚ̈ܝܼ ܡܬܕܡܪܢܐ <pb n="246"/> ܒܢܟܦܐ ܝܘܚܢܢ: ܕܟܕ ܒܝܕ ܥܡ̈ܠܐ ܢܟܦ̈ܐ
                    ܕܕܘܒܪ̈ܐ ܕܕܝܪܝܘܬܐܿ. ܘܢܙܝܪܐ ܐܝܬܘܗܝ ܗܘܐܿ. ܘܡܢ ܟܠܢܫ ܡܫܬܒܚ ܗܘܐ: ܐܝܟܢ ܠܐܢ̈ܫܐ ܕܐܝܟ ܗܠܝܢ
                    ܢܩܿܪܒ ܠܣܿܝܡ ܐܝܼܕܐ ܘܐܦܢ ܕܟܗܢܘܬܐ. ܘܐܦܠܐ ܡܕܝܢܬܐ ܐܝܬ ܗܘܐ ܕܒܥܝܐ ܗܘܬ ܠܗܘܢ. ܐܡܕ ܡܕܝܢܬܐ
                    ܕܐܝܬ ܗܐ ܠܗܿ ܬܪ̈ܝܢ ܐܦ̈ܝܣܩܦܐ ܘܬܠ̈ܬܐ: ܝܬܝܪ ܡܢ ܬܠ̈ܬܐ ܘܐܪ̈ܒܥܐ ܥܒܼܕ ܐܝܟ ܕܠܗܿ. ܟܕ ܛܒ
                    ܡܝܬܪܝܢ ܗܘܘ ܐܦܝ̈ܣܩܦܐ ܕܝܠܿܗ ܡܢ ܗܠܝܢ ܕܥܒܼܕ. ܕܚܕ ܡܢܗܘܢ ܐܝܬܘܗܝ ܡܪܝ ܣܐܘܪܝܐ ܡܢ ܕܝܪܐ
                    ܩܕܝܫܬܐ ܕܙܘܩܢܝܢ. ܓܒܪܐ ܪܒܐ ܘܕܚܿܠ ܠܐܠܗܐ. ܗܢܐ ܡܛܠ ܕܐܬܡܚܠ ܢܘܗܪܗܼ. ܐܫܬܼܐܠ ܡܢ ܡܕܒܪܢܘܬܐ
                    ܕܡܕܝܢܬܐ. ܘܒܕܝܪܗ ܥܡܼܪ ܥܕܡܐ ܠܫܘܠܡܐ ܕܚܝ̈ܘܗܝ. ܘܗܼܘܐ ܒܕܘܟܬܗܼ ܡܪܝܐ ܐܒܝ ܡܢ ܕܝܪܐ ܕܡܪܝ
                    ܚܒܝܒ ܐܪܙܘܢ܆ ܓܒܪܐ ܒܣܝܡܐ ܘܡܝܟܝܐܿ ܘܕܡܨܒܬ ܒܟܘܠܗܘܢ ܫܘܦܪ̈ܐ ܐܠܗ̈ܝܐ. ܘܒܬܠܒܫܡܝ ܐܝܬ ܗܘܼܐ
                    ܣܪܓܘܢܐܼ. ܓܒܪܐ ܐܠܗܝܐ ܡܢ ܕܝܪܐ ܕܡܪܝ ܐܬܢܣ. ܟܠܗܘܢ ܣܒ̈ܐ ܡܝܩܪ̈ܐ ܘܩܕ̈ܝܫܐ. ܘܟܕ ܗܠܝܢ ܐܝܬ
                    ܗܘܐ ܠܗܿ ܠܡܕܝܢܬܐܼ. ܥܼܒܕ ܐܦ ܗܼܘ ܐܚܪ̈ܢܐ. ܕܚܕ ܡܗܘܢܼ ܡܢ ܕܝܪܐ ܕܚܪܒܙ.܀ ܟܬܒܿܬ ܗܠܝܢ ܐܚ̈ܝܼ
                    ܐܝܟ ܡܿܢ ܕܨܿܒܢܐ ܕܐܘܕܥ ܐܝܠܝܢ ܒܝ̈ܫܬܐ ܣܡܼܟ ܥܠܝܢ ܡܢ ܒܬܪܟܢ܆ ܐܠܐܼ ܠܐ ܐܢܫ ܢܥܕܘܠ ܠܡܟܬܒܢܐ:
                    ܥܕܡܐ ܕܚܿܙܐ ܐܦ ܦܐܪ̈ܝܗܘܢ ܕܗܠܝܢ ܐܝ̈ܠܢܐ ܒܝ̈ܫܐ. ܘܚܙܘܗ ܠܡ ܕܓܒܪܐ ܡܚܘܐ ܥ̈ܒܿܕܘܗܝ:
                    ܘܦܣ̈ܥܬܗܼ ܡܣ̈ܗܕܢ ܥܠܘܗܝ. ܘܗܐ ܓܒܪ̈ܐ ܘܥܒ̈ܕܝܗܘܢ ܩܕܡܝܗܘܢ. ܟܕ ܕܝܢ ܗܼܝ ܗܿ ܣܘܢܕܘܣ
                    ܐܫܬܪܝܬܼ. ܘܐܙܠ ܟܠܢܫ ܠܐܬܪܗ. ܘܦ ܢܟܦܐ ܓܝܘܪܓܝ ܢܚܼܬ ܠܥܘܡܪܗ. ܘܐܦ ܗܠܝܢ ܕ̈ܘܝܐ ܐܙܠ ܒܟܘܘܪܐ
                    ܪܒܐ ܥܡ ܒܗܬܬܐ ܪܒܬܐ: ܠܘ ܐܝܟ ܐܢ̈ܫܐ ܕܟܣܝܘ ܨܥܪܗܘܢ ܘܝܬܼܒܘ ܒܥܘܡܪ̈ܝܗܘܢܼ. ܐܠܐܼ ܠܟܠ ܟܐܦ
                    ܡܙܝܥܝܢ ܗܘܼܘ ܘܕܠܚܝܿܢ ܘܫܓܫܿܝܢ ܠܣ̈ܓܝܐܐ. <pb n="247"/> ܘܐܦ ܒܿܥܝܢ ܗܘܘ: ܕܐܝܟܢܐ ܬܗܘܐ
                    ܠܗܘܢ ܢܩܡܬܐܡܢ ܓܝܘܪܓܝ ܘܡܢ ܐܝܠܝܢ ܕܥܡܗ. ܓܝܘܪܓܝ ܒܝܕ ܕܫܩܼܠ ܢܣܝܢܗܿ ܕܨܒܘܬܐ: ܘܐܦ ܕܚܠ ܡܢ
                    ܗܿܝ ܕܩܕܡܬ ܓܕܫܬܼ. ܐܙܼܠ ܠܕܝܪܗ. ܟܕ ܐܦ ܣܡ ܒܪܥܝܢܗܼ ܕܠܐ ܢܥܘܠ ܠܡܕܝܢܬܐ ܐܘ ܠܩܪܝܬܐ ܐܘ
                    ܠܕܝܪܐ: ܐܠܐ ܐܢ ܠܘܩܕܡ ܐܬܘ ܡܪ̈ܝܗܿ ܕܝܠܗܿ ܕܕܘܟܬܐ ܗܿܝ܆ ܘܕܒܿܪܝܢ ܗܘܘ ܠܗ. </p>
                <p>ܘܒܗܿ ܒܗܕܐ ܫܢܬܐ ܓܕܫܼ. ܕܐܬܼܘ ܒܢ̈ܝ ܚܪܢ ܘܐܝܬܝܘܗܝܼ. ܡܛܠ ܥܠܬܐ ܡܕܡ ܕܕܠܘܚܝܐ ܕܐܝܬ ܗܘܐ ܒܝܬ
                    ܠܗܘܢ ܘܠܐܦܣܩܦܗܘܢ. ܘܟܕ ܕܝܢ ܫܡܠܝ ܥܠܼܬܐ ܗܿܝ ܕܒܗܿ ܐܬܼܐܼ. ܢܚܼܬ ܐܡܕ̈ܝܐ ܥܡ ܡܪܝ ܐܒܝ
                    ܐܦܝܣܩܦܗܘܢ ܒܬܪܗܼ. ܐܝܟ ܡܿܢ ܕܠܐ ܢܡܼܢ ܠܗ ܕܢܐܬܐ ܘܢܣܥܘܪ ܐܢܘܢ. ܗܼܘ ܕܝܢ ܐܝܟ ܡܿܢ ܕܠܐ ܢܡܼܢ
                    ܠܗ ܕܢܐܬܐ ܘܢܥܣܘܪ ܐܢܘܢ. ܗܼܘ ܕܝܢ ܐܝܟ ܪܥܿܝܐ ܒܣܝܡܿܐܼ. ܩܒܠ ܫܐܠܬܗܘܢܼ ܘܐܦ ܣܠܼܩ ܥܡܗܘܢ.
                    ܘܟܕ ܥܒܪ ܥܠ ܩܪ̈ܝܣ ܘܡܕ̈ܝܢܬܐ ܕܥܠ ܐܘܪܚܗ : ܘܡܢ ܟܠܢܫ ܫܒܝܚܐܝܬ ܐܬܩܒܠܼ. ܘܐܦ ܗܼܢܘܢ ܐܡܕ̈ܝܐ
                    ܢܦܩܼܘ ܘܩܒܼܠܘܗܝܼ ܒܙܘܚܐ ܪܒܐ. ܐܝܟܢ ܕܙܿܕܩ ܠܓܒܪܐ ܕܐܟܘܬܗ. ܘܟܕ ܢܓܪ ܠܗ ܬܡܢ ܝܘ̈ܡܬܐܼ ܐܬܼܘ
                    ܒܢ̈ܝ ܕܝܪܐ ܕܙܘܩܢܝܢ: ܟܠܗܘܢ ܣܒ̈ܐ ܡܝܩܪ̈ܐ ܕܝܠܗ ܕܥܘܡܪܐܿ. ܥܡ ܢܟܦܐ ܡܪܝ ܐܘܬܠ ܝܪܝܫܕܝܪܗܘܢ:
                    ܘܕܝܢܘܣܝܘܣ ܣܥܘܪܗܘܢ: ܗܿܘ ܕܒܬܪܟܝܢ ܐܦ ܐܦܝܣܩܦܐ ܗܘܼܐ ܒܚܪܢ. ܘܕܒܪܘܗܝ ܠܕܝܪܗܘܢ. ܡܛܠ ܕܡܢ
                    ܙܒܢܐ ܣܓܝܐܐ ܪܓܝܓ ܗܘܼܐ ܠܗܿ ܠܗܕܐ ܗܼܘ ܢܟܦܐ ܓܝܘܪܓܝ܇ ܠܡܚܙܝܗ ܠܗܢܐ ܥܘܡܪܐ ܘܢܨܠܐ ܒܗ. ܘܟܕ
                    ܫܡܠܝ ܪܓܬܐ: ܘܐܬܒܣܡ ܒܚܘܒܐ ܕܒܢ̈ܝ ܥܘܡܪܐ ܗܿܘ: ܥܒܼܪ ܠܚܚ܆ ܘܥܼܠ ܠܬܠܐ ܕܟܘܡ܀ ܟܕ ܨܒܿܐ ܕܢܥܒܕ
                    ܡܪܕܝܬܐ ܠܕܝܪܗܼ. ܣܛܢܐ ܗܿ، ܕܡܢ ܫܘܪܝܐ ܣܢܐ ܫܦܝܪ̈ܬܐ ܐܝܬܘ ܗܘܐܼ. ܐܒܥܕ ܠܬܠܡܝܕ̈ܐ ܕܝܠܗ܆ <pb
                        n="248"/> ܗܠܝܢ ܕܐܝܬܝܗܘܢ ܡ̈ܐܢܐ ܕܝܠܗ܆ ܕܓܡܝܪܝܢ ܠܐܒܕܢܐ: ܡܛܠ ܕܐܦ ܚܼܙܐ ܕܡܢ ܟܠܢܫ
                    ܐܬܩܒܠ܆ ܘܝܼܕܥ ܕܩܪܝܒ ܕܢܡܠܟ ܫܝܢܐ ܒܥܕܬܐ ܘܢܥܒܪ ܫܓܘܫܝܐ ܘܚܪܝܢܐ ܡܢ ܓܘܗܿ. ܘܢܚܼܬܘ ܐܢ̈ܫܐ ܡܢ
                    ܗܠܝܢ ܕܐܬܥܗܕܢܢ ܡܢ ܠܥܠ ܠܘܬ ܡܿܠܟܐ. ܘܐܦ ܐܡܼܪ ܒܗ ܒܢܟܦܐ ܓܝܘܪܓܝ: ܘܒܟܠܗܘܢ ܐܦܝܣܩ̈ܦܐ ܡ̈ܠܐ
                    ܒܝ̈ܫܬܐ. ܘܐܦ ܐܡܿܪ. ܕܗܼܘ ܐܝܬܘܗܝ ܗܘܐ ܡܿܠܟܐܼ ܘܠܘ ܐܢܬ. ܛܒ ܟܐܢܐܝܬ ܐܡܼܪ ܢܒܝܐ ܥܠ ܗܠܝܢ:
                    ܪܘܪ̈ܒܢܝܟ ܡܪܘܕܝܢ. ܘܫܘ̈ܬܦܐ ܐܢܘܢ ܕܓܢ̈ܒܐ. ܟܠܗܘܢ ܪܚܡܝܢ ܫܘܚܕܐܼ. ܘܡܣܬܪܗܒܝܢ ܠܡܦܪܥ
                    ܚܘ̈ܒܠܐ. ܗܐ ܪܕܘܕܦܢܐ ܕܢܩܼܫ ܥܩܪܗܿ. ܘܚܘܝ ܦܩܚܐܿ. ܘܥܒܼܕ ܦܐܪ̈ܐ ܩܛܘ̈ܠܐ. ܬܘ ܚܙܘ ܠܐܝ̈ܠܢܐ:
                    ܘܡܢ ܦܐܪ̈ܝܗܘܢ ܐܫܬܘܕܥܘ ܐܢܘܢ. ܗܼܘ ܕܝܢ ܡܿܠܟܐܼ ܟܕ ܗܠܝܢܿ ܫܡܼܥ: ܣܠܩ ܪܘܓܙܗ ܐܝܟ ܬܢܢܐ.
                    ܘܢܗܼܡ ܐܝܟ ܐܪܝܐ ܠܬܒܪܐ. ܘܫܕܪ ܐܝ̈ܙܓܕܐ ܩ̈ܠܝܠܐ ܕܢܫܡܝܢ ܢܘܪܐ. ܒܬܪܗ ܘܒܬܪ ܟܠܗܘܢ ܐܦܝܣܩܦ̈ܐ
                    ܓܙܝܪ̈ܝܐ. ܘܟܕ ܥܕܟܝܠ ܒܬܠܐ ܕܟܘܡ ܐܝܬܘܗܝܼ. ܫܩܠܘܗܝ ܡܢ ܬܡܢ ܠܚܪܢܼ. ܟܕ ܐܦܠܐ ܠܕܝܪܗ ܝܗܒܘܢ
                    ܠܗ ܕܢܥܘܠ. ܘܬܡܢܼ ܐܬܟܢܣܘ ܟܠܗܘܢ ܐܦܝ̈ܣܩܦܐ: ܘܡܢ ܬܡܢ ܢܚܼܬܘ ܠܘܬ ܡܿܠܟܐ ܠܒܓܕܕ. ܐܝܟܐ ܕܬܡܘܢ
                    ܥܿܡܪ ܒܗ ܒܗܢܐ ܙܒܢܐ. ܗܼܘ ܕܝܢ ܡܿܠܟܐ ܗܢܐܼ ܠܐ ܡܨܝܐ ܗܘܼܬ ܠܗ܆ ܟܕ ܢܫܼܡܥ ܥܠ ܒܪܢܫ ܕܡܪܝܡ
                    ܐܝܕܗ ܐܘ ܪܓܠܗܿ ܒܟܠܗܿ ܐܪܥܐ ܕܬܚܘܬܘܗܝ. ܠܐ ܐܢ ܦܘܪܣܝܐ ܠܐܘ ܐܢ ܛܝܝܐ ܐܘ ܣܘܪܝܝܐ: ܕܢܫܠܐ ܐܘ
                    ܢܫܟܬ ܥܕܡܐ ܕܡܘܒܕ ܗܘܐ ܠܗ. ܘܗܿܘ ܡܿܢ ܕܐܬܿܐ ܗܘܐ ܨܝܕܘܗܝ: ܐܦ ܡܘܕܥ ܠܗ ܥܠ ܐܢܫ ܕܩܼܢܐܿ
                    ܡܕܡܼ. ܪܚܿܡܐ ܪܒܐ ܠܗ ܚܫܿܒ ܗܘܐ. ܟܕ ܕܝܢ ܡܢܥܘ ܠܘܬܗ ܘܥܠܼܘ ܩܕܡܘܗܝ ܘܚܙܐ ܐܢܘܢܼ. ܢܗܡ
                    ܠܘܩܒܠܗܘܢ ܐܝܟ ܕܒܐ ܕܨܿܒܝܐ ܠܡܬܒܪ. ܘܟܕ ܒܡ̈ܠܐ ܩܫ̈ܝܬܐ ܡܠܠ ܥܡܗܘܢܼ ܫܼܕܐ ܐܢܘܢ ܡܢ ܩܕܡܘܗܝ.
                    ܠܗ ܕܝܢ ܠܢܟܦܐ ܓܝܘܪܓܝܼ. <pb n="249"/> ܐܣܪܗ ܒܝܬ ܐܣܝܪ̈ܐ. ܘܐܪܡܝ ܒܗ ܦܪ̈ܙܠܐ. ܘܟܕ ܢܓܪ
                    ܠܗܘܢ ܝܘ̈ܡܬܐ ܣܓܝ̈ܐܐ ܬܡܢ܆ ܦܩܼܕ ܠܗܘܢܼ. ܕܥܒܼܕ ܠܟܘܢ ܗܿܘ ܡܿܢ ܕܟܝܝܢ ܒܟܘܢ ܪܝܫܐܼ ܘܣܩܼܘ.
                    ܟܕ ܠܡ ܡܬܚܫܚ ܠܘܬܗܘܢ ܒܪ̈ܚܼܡܐ. ܘܨܼܒܘ ܟܠܗܘܢ ܕܢܥܒܕܘܢ ܠܕܘܝܕ ܕܕܪܐ. ܟܕ ܐܡܿܪܝܢܼ ܕܗܠܝܢ
                    ܟܠܗܝܢ ܡܢ ܕܝܠܗ. ܬܘܒ ܕܓܒܪܐ ܐܝܬܘܗܝ ܥܬܝܩܐ. ܘܐܡܿܪܝܢ ܕܐܦܠܐ ܐܢ ܢܗܐ ܐܚܪܢܐ ܢܫܠܼܡ ܠܗ.
                    ܘܐܠܦܐ ܚܿܝܐ ܣܓܝ: ܘܢܦܩ ܗܢܐ ܠܕܘܟܬܗ. ܟܕ ܐܦܠܐ ܡܢܗ ܐܬܟܿܣܝ ܗܠܝܢ. ܘܟܕ ܨܒܿܐ ܘܟܕ ܠܐ ܨܒܿܐ
                    ܗܘܼܐ ܘܐܬܼܐ. ܟܕ ܐܦ ܝܗܼܒ ܠܗ ܡܿܠܟܐ ܣܓܠܝܢ܇ ܕܢܚܒܘܫ ܘܕܢܡܚܐ ܘܕܢܘܒܕ ܠܟܠ ܡܿܢ ܕܡܬܚܙܐ ܘܠܐ
                    ܫܿܠܡ ܠܗ. ܘܓܝܘܪܓܝ ܦܫ ܟܕ ܐܣܝܪ ܒܝܬ ܐܣܝܪ̈ܐ܀ ܗܐ ܡܢ ܗܪܟܐ ܗܘܼܐ ܚܪܝܢܐ ܒܥܕܬܐ ܘܒܥܡܗ ܕܐܠܗܐ:
                    ܘܫܩܼܠ ܨܥܪ̈ܐ ܘܒܙܚ̈ܐ ܥܠ ܕܝܪ̈ܝܐ ܘܥܠ ܐܦܝ̈ܣܩܦܐ: ܥܕܡܐ ܕܠܐ ܡܫܟܚ ܗܘܐ ܚܕ ܡܢܗܘܢ ܢܥܼܒܪ
                    ܒܫܘ̈ܩܐ ܕܡܕܝܢܬܐܿ. ܡܢ ܨܥܪ̈ܐ ܘܒܙܚ̈ܐ. ܟܕ ܐܦ ܩ̈ܛܘܠܐ ܘܐܫܕ̈ܝ ܕܡܐ ܠܗܘܢ ܩܿܪܝܢ ܗܘܘ. ܘܐܦ
                    ܐܬܼܘ ܥܕܡܐ ܕܐܦܠܐ ܡܢ ܩܘܪܒܢܐ ܕܡܬܩܪܒ ܗܘܐ ܕܡܢ ܚܕ ܡܢܗܘܢ ܨܿܒܝܢ ܠܡܫܩܠ. ܟܕ ܐܡܿܪܝܢܼ ܕܫܡܐ
                    ܕܕܘܝܕ ܡܬܕܟܪ ܠ ܟܥܠܘܗܝ. ܗܐ ܙܪ̈ܥܐ ܒܝ̈ܫܐ ܕܙܝ̈ܙܢܐ ܕܙܪܥ ܒܝܫܐ ܒܝܕ ܬܠܡܝ̈ܕܘܗܝ܀ ܟܕ ܕܝܢ
                    ܣܿܠܼܩ ܗܼܘ ܚܣܝܐ ܕܘܝܕ: ܘܐܦ ܐܦܝܣܩ̈ܦܐ ܕܥܡܗ: ܥܠ ܡܘܨܠ ܘܥ ܬܓܪܝܬܼ. ܚܠܦ ܩܘܒܠܐ ܕܦܛܪܝܪܟܐܼ.
                    ܒܨܥܪ̈ܐ ܘܒܒ̈ܙܚܐ ܢܦܿܩܝܢ ܗܘܘ ܠܩܘܒܠܗ. ܘܐܦ ܩܛܘܠܐ ܘܐܫܕ ܕܡܐܼ ܠܗ ܩܿܪܝܢ ܗܘܘ. ܗܼܘ ܕܝܢ ܐܦܠܐ
                    ܒܚܕ ܡܢܗܘܢ ܡܬܬܛܦܝܪ ܗܘܐܼ ܐܦܠܐ ܡܬܪܥܡ ܗܘܐ. ܐܠܐ ܐܦ ܟܕ ܠܐܠܗܐ ܝܗܿܒ ܗܘܐ ܟܠܡܕܡ: ܐܦ ܩܿܪܝܐ
                    ܠܐܠܗܐ ܣܗܕܐ ܥܠ ܐܝܠܝܢ ܕܡܬܥܨܘ ܒܗ̈ܝܢ ܟܕ ܐܡܿܪ: ܕܐܢ ܡܫܬܘܬܦ ܐܢܐ ܒܥܠܬܗ ܕܓܝܘܪܓܝܼ ܢܐܬܐ ܥܠܝ
                    ܡܣܡ ܒܪܝܫܐ ܒܝܫܐ. ܘܟܕ ܥܡ ܡܘ̈ܡܬܐ ܣܓܝ̈ܐܬܐ ܘܚܪ̈ܡܐ܆ ܥܿܒܕ ܗܘܼܐ <pb n="250"/> ܬܘܪ̈ܓܡܐ
                    ܒܥ̈ܕܬܐܼ. ܠܐ ܐܢܫ ܡܗܝܡܢ ܗܘܐ ܠܗ. ܡܛܠ ܕܐܡܿܪܝܢ ܗܘܘܼ. ܕܒܡܠܬܗ ܐܼܙܠ ܗܠܝܢ. ܘܗܟܐ ܠܐ ܐܬܩܒܠ
                    ܐܦܠܐ ܥܠ ܚܕ ܐܢܫ: ܒܝܕ ܥܠܬܐ ܕܚܣܝܐ ܓܝܘܪܓܝ܀ ܘܐܦܠܐ ܗܼܘ ܬܒܼܥ ܠܐܢܫ ܨܥܪܐ ܕܝܠܗ. ܘܠܐ ܐܠܨ
                    ܐܦܠܐ ܠܒܪܢܫ ܕܢܟܪܙܝܘܗܝ. ܐܠܐ ܐܡܼܪ: ܕܗܿܘ ܕܨܒܿܐ ܕܢܟܪܙ ܢܟܪܙ. ܘܗܿܘ ܕܠܐ ܨܒܿܐ ܕܢܟܪܙ ܠܝܬ
                    ܠܝ ܥܡܗ. ܘܒܝܕ ܗܕܐ ܚܘܝ ܕܕܓܠܐܝܬ ܐܬܥܫܼܩ. ܡܛܠ ܕܟܕ ܦܘܩܕܢܐ ܪܒܐ ܐܚܝܕ ܗܘܐ. ܗܼܘ ܠܐܢܫ ܠܐ
                    ܐܠܨ܆ ܟܕ ܐܦ ܒܐܦ̈ܘܗܝ ܫܡܿܥ ܗܘܐ ܨܥܪ̈ܐ ܘܒܙܚ̈ܐ. ܘܐܢ ܓܕܫ ܘܡܫܕܪ ܗܘܐ ܐܦܝܣܩܦܐ ܡܢ ܕܝܠܗ ܠܚܕܐ
                    ܡܢ ܡܕ̈ܝܢܬܐܼ. ܥܕܡܐ ܕܢܦܠܘܢ ܥܠܘܗܝ ܐܬܿܝܢ ܗܘܘ. ܘܐܢ ܓܕܫ ܘܡܿܩܪܒ ܗܘܐ ܩܘܪܒܢܐܼ. ܠܐ ܫܩܠܝܢ
                    ܗܘܼܘ ܡܢܗ: ܐܠܐ ܠܗ ܕܠܩܘܪܒܢܗ ܫܝܿܛܝܢ ܗܘܘ. ܘܐܢ ܓܕܫ ܘܡܬܟܿܝܢ ܗܘܐ ܐܢܫ ܕܚܠ ܠܐܠܗܐ: ܕܡܪܬܐ
                    ܘܐܡܿܪ ܠܗܘܢ: ܕܗܢܐ ܥܒܿܕܐ ܪܘܓܙܐ ܐܬܿܐ ܥܠܝܟܘܢ ܒܥܠܬܗܼ. ܒܿܫܝܢ ܗܘܘ ܠܗ ܡܢ ܗܿܘ. ܘܐܦ ܐܙܠܝܢ
                    ܗܘܘ ܡܢ ܗܝܟܠܐ ܠܗܝܟܠܐ: ܟܕ ܐܡܿܪܝܢܼ ܕܠܐ ܫܩܿܠܝܢ ܚܢܢ ܡܢ ܩܘܪܒܢܗ ܕܦܠܢ. ܡܛܠ ܕܕܘܝܕ ܡܟܪܙ.
                    ܝܬܝܪܐܝܬ ܐܣܟܝܡܐ ܝܩܝܪܐ ܕܕܝܪ̈ܝܐ ܘܐܦܝܣܩܦܐ ܫܝܛ ܗܘܐ ܒܥܝ̈ܢܝܗܘܢ. ܘܐܢ ܓܕܫ ܘܡܬܟܝܢ ܕܝܪܝܪܐ
                    ܕܠܐ ܕܘܝܕ ܚܼܙܐ ܗܘܐ ܠܗ܆ ܘܐܦ ܠܐ ܓܝܘܪܓܝ܇ ܡܒܙܚܝܢ ܗܘܘ ܠܗ܆ ܥܕܡܐ ܕܠܬܪ̈ܝܗܘܢ ܘܐܦ ܠܗܘܢ ܢܚܪܡ
                    ܘܢܠܘܛ. ܠܚܪܬܐ ܐܫܬܐܠ ܐܢ̈ܫܐܼ. ܕܠܐ ܠܗܿܘ ܐܦܠܐ ܠܗܿܘ ܢܟܪܙܘܢ. ܘܗܟܢܐ ܦܫ ܚܪܝܢܐ ܗܢܐ ܥܕܡܐ
                    ܠܡܘܬܗ ܕܝܠܗ ܕܚܣܝܐ ܕܘܝܕ ܒܥܕ̈ܬܐ ܟܕ ܡܚܒܠ. ܗܐ ܡܘܢ ܦܐܪ̈ܐ ܒܝ̈ܫܐ ܥܒܼܕ ܗܠܝܢ ܐܝ̈ܠܢܐ ܒܝ̈ܫܐ܀
                    ܩܘܐ ܘܫܡܗ ܐܝܢܐ ܪܘܓܙܐ ܐܬܿܐ ܥܠܝܢ ܒܬܪ ܗܠܝܢ. ܕܥ ܐܚ̈ܝ ܐܡܬܝ ܕܡܫܬܓܫܐ ܥܕܬܐ. ܐܦ ܕܘܒܪ̈ܐ
                    ܕܕܘܡܣܝܢ ܡܫܬܓܫܝܢ. ܘܓܕܫ ܕܗܿܝ ܐܫܬܓܫܬܼ ܩܕܡܐܝܬ܆ ܘܒܬܪܟܝܢ ܗܿܝ. <pb n="251"/> ܫܢܬ ܐܠܦܐ
                    ܘܫܒ̈ܥܝܢ ܘܬܫ̈ܥܼ. ܐܬܒܢܝ ܚܣܢܐ ܗܿܘ ܕܐܪܫܡܝܫܛܼ. ܕܥܠ ܐܪܣܝܢܣ ܢܗܪܐ. ܘܟܕ ܒܢܝ̈ܐ ܘܩܠܓܪ̈ܐ
                    ܫܪܝܘ ܒܒܢܝܢܗ: ܘܐܦ ܣܠܼܩ ܐܝܟ ܚܕܐ ܩܘܡܬܐܼ. ܐܬܼܐ ܚܝܠܐ ܪܒܐ ܕܪ̈ܗܘܡܝܐ ܘܢܩܼܫ ܥܠ ܩܕܠܗ ܕܢܗܪܐ
                    ܥܠ ܓܢܒܗ ܕܝܠܗ ܕܚܣܢܐ. ܡܥܒܪ ܕܝܢ ܠܐ ܥܒܪ. ܡܛܠ ܕܝܘܡܐ ܩܕܝܫܐ ܕܚܕܒܫܒܐ ܐܝܬܘܗܝ ܗܘܐ. ܘܐܦܠܐ
                    ܦܩܝܕܝܢ ܗܘܘ ܕܢܩܪܒܘܢܼ ܟܕ ܕܝܢ ܫܪܘ ܘܩܪܒ ܩܘܪܒܢܐܿ ܘܐܦ ܐܟܠ ܠܚܡܐܼ. ܫܒܼܩ ܥܡܐ ܟܠܗ ܕܝܠܗ
                    ܕܚܣܢܐ ܟܠܡܕܡ ܘܥܪܩ. ܘܗܟܢ ܥܒܼܪ ܪ̈ܗܘܡܝܐ ܘܢܣܒ ܟܠܡܕܡ ܘܥܪܩ. ܘܗܟܢܐ ܥܒܼܪ ܪ̈ܗܘܡܝܐ ܘܢܣܒ
                    ܟܠܡܕܡ. ܘܐܦ ܐܘܩܕ ܠܫܪܟܐܿ ܘܠܗ ܠܒܢܝܢܐ ܥܩܼܪ. ܘܢܣܼܒ ܟܠܡܕܡ ܕܐܫܟܚܼ. ܘܐܿܙܠ ܠܐܬܪܗܘܢ. ܘܬܘܒ
                    ܐܬܟܢܫ ܛܝ̈ܝܐ ܘܐܪ̈ܕܝܟܠܐ ܘܩܠܓܪ̈ܐܼ ܘܒܢܝܘܗܝ܀ ܘܫܕܪ ܥܒܣ ܐܝܓܪ̈ܬܐ ܠܟܠܗܝܢ ܡܕ̈ܝܢܬܐܼ. ܕܢܚܬܘܢ
                    ܟܠܗܘܢ ܛܝ̈ܝܐ ܕܓܙܪܝܬܐ ܠܚܪܢ܇ ܪܘܪ̈ܒܐ ܥܡ ܙܥܘܪ̈ܐ. ܘܟܕ ܐܬܟܢܫܘ ܘܢܚܬ: ܘܐܦ ܫܒܩ ܠܙܪܥܗܘܢ ܟܕ
                    ܠܐ ܚܨܝܕ: ܡܛܠ ܕܐܠܝܨܝܢ ܗܘܘ ܡܢ ܥܠܬܐ ܕܙܘ̈ܙܐ: ܫܚܪ ܥܡܐ ܟܠܗ ܘܢܚܼܬܼ. ܪܘܪ̈ܒܐ ܘܙܥܘܪ̈ܐ.
                    ܘܡܕܡ ܠܐ ܐܝܬܪ ܐܠܐ ܚܘܣܪܢܐ. ܡܛܠ ܕܥܛܠܐ ܗܝ ܠܒܝܫܐ ܕܛܒܐ ܢܗܘܐ. ܐܠܐ ܢܓܼܪ ܠܗܘܢ ܬܡܢ ܝܘ̈ܡܬܐ
                    ܣܓܝ̈ܐܐܼ. ܥܕܡܐ ܕܐܦ ܙܪܥܗܘܢ ܐܒܕ ܘܐܬܚܒܠܘ. ܘܟܕ ܟܬܒ ܡܢܗܘܢ ܐܝܟ ܫ̈ܬܐܡܐܐ ܓܒܪ̈ܝܢ ܒܗܠܝܢ
                    ܚ̈ܣܢܐܼ. ܫܼܪܐ ܠܫܪܟܐ: ܟܕ ܛܥܝܢܝܢ ܠܒ̈ܬܝܗܘܢ ܬܓܘܪܬܐ ܕܚܘܣܪܢܐ.܀ ܘܒܗܿ ܒܫܢܬܐܼ. ܡܝܬ ܕܝܢܘܣܝܣ
                    ܐܦܝܣܩܦܐ ܕܚܪܢ. ܘܗܘܼܐ ܚܠܦܘܗܝ ܕܝܢܘܣܝܣ ܐܚܪܢܐ ܡܢ ܕܝܪܐ ܕܙܘܩܢܝܢ. ܘܬܘܒ ܒܗܿ ܒܫܢܬܐܼ. ܡܝܬ
                    ܣܛܦܢܐ ܕܚܒܘܪܐ. ܘܗܘܼܐ ܒܕܘܟܬܗ</p>
                <p>ܫܢܬ ܐܠܦܐ ܘܬܡܢܝܢ܆ ܢܦܩ ܙܟܪܝܐ ܐܦܝܣܩܦܐ ܡܢ <pb n="252"/> ܐܘܪܗܝ. ܘܝܢܝ ܡܢ ܬܠܐ. ܗܘܼܐ ܕܝܢ
                    ܚܠܦ ܙܟܪܝܐ ܒܐܘܪܗܝܼ ܐܠܝܐ ܡܢ ܕܝܪܐ ܕܩܪܬܡܝܢ. ܓܒܪܐ ܬܒܝܪ ܠܒܐ ܘܥܢܬܐ. ܘܕܠܝܬ ܗܘܐ ܐܠܗܐ
                    ܒܟ̈ܠܗܝܢ ܬܪ̈ܥܝܬܗ. ܘܠܘ ܥܠ ܕܫܿܘܐ ܗܘܐ ܠܕܪܓܐ ܕܐܦܝܣܩܦܘܬܐ ܗܘܼܐܼ. ܐܠܐ ܡܛܠ ܕܫܿܘܝܢ ܗܘܘ ܠܗ
                    ܐܘܪ̈ܗܝܐ. ܐܠܐ ܠܐ ܐܬܩܒܠ ܘܠܐ ܫܠܼܡ ܠܗ. ܐܠܐ ܕܢܓܕ ܒܬܪܗ ܥ̈ܠܠܬܐ ܕܫ̈ܡܗܐܼ. ܐܝܠܝܢ ܕܠܐ ܐܠܝܨܐ
                    ܕܢܟܬܘܒ ܐܢ̈ܝܢ. ܘܗܟܢܐ ܦܫܬܼ ܐܘܪܗܝ ܕܠܐ ܐܦܝܣܩܦܐ.. ܒܬܠܐ ܗܘܼܐ ܚܠܦ ܝܢܝܼ ܣܒܝܢܐ.܀ ܒܗܢܐ
                    ܙܒܢܐ ܡܬܝܕܥ ܣܪܓܘܢܐ ܕܡܪܕܐ. ܘܕܘܝܕ ܦܛܪܝܪܟܐ. ܡܪܝ ܐܒܝ ܕܐܡܕ. ܩܘܣܛܢܛܝܢܐ ܕܫܡܝܫܛ. ܦܘܠܘܣ
                    ܕܬܓܪܝܬ܀ ܫܘܝܬܐ ܪܒܬܐ ܕܟܠܡܕܡ ܐܝܬ ܗܘܐ: ܚ̈ܛܐ ܬܠ̈ܬܝܢ ܩܦ̈ܝܙܐܼ. ܚܡܪܐ ܐܪ̈ܒܥܝܢ ܣ̈ܦܕܐ
                    ܒܙܘܙܐ. ܡܫܚܐ ܬܡ̈ܢܐ ܠܝܛܪ̈ܐ. ܐܪܥܐ ܗܕܝܪܐ ܗܘܬ ܒܟܪ̈ܡܐ ܘܒܚ̈ܩܠܬܐ. ܩܢܝܢܐ ܐܝܬ ܗܘܐ ܐܝܟ
                    ܚܿܠܐ܀ ܥܠ ܣܩ̈ܛܐ ܐܬܼܐ ܙܝܕ. ܘܦܠܓܘܢ ܠܗ ܙܘܙܐ ܠܕܝܢܪܐ. ܘܫܩܼܠ ܘܐܙܠ ܘܠܐ ܐܚܣܪ ܡܕܡ ܠܒܪ ܡܢ
                    ܗܠܝܢ܀܀ ܬܘܒ ܒܗܿ ܒܫܢܬܐܼ. ܢܚܼܬ ܟܐܦ̈ܐ ܡܢ ܫܡܝܐ. ܟܐܦ̈ܐ ܐܘܟ̈ܡܬܐ. ܘܐܬܚܙܝ ܘܠܒܟ ܐܢ̈ܝܢ
                    ܣܓܝ̈ܐܐ. ܘܐܦ ܩܝ̈ܡܢ ܥܕܡܐ ܠܝܘܡܢܐ. ܠܐ ܐܢ ܒܥܢܢܐ ܣܠܝܩ ܗܘܐ ܠܗ̈ܝܢ܆ ܘܠܐ ܐܢ ܡܢ ܐܝܟܐ ܕܗܼܘ
                    ܐܬ̈ܝܢ: ܐܠܗܐ ܒܠܚܘܕ ܒܠܝܩ. ܐܠܐ ܘܬܘܒ ܐܪܥܐ ܗܷܿܝ ܕܢܚܼܬ ܒܗܼܿ. ܠܝܬ ܗܘܐ ܒܗܿ ܣܟ ܟܐܦܐ
                    ܐܘܟܡܐ. ܐܠܐ ܐܫܪ ܩܪܘܝܐܼ ܕܟܠ ܕܨܒܿܐ ܡܪܝܐ ܥܒܿܕ ܒܫܡܝܐ ܘܒܐܪܥܐ.</p>
                <p>ܫܢܬ ܐܠܦܐ ܘܬܡܢ̈ܝܢ ܘܚܕܐܼ. ܗܘܼܐ ܥܡܠܐ ܥܠ ܡܘܨܠ: ܓܒܪܐ ܒܝܫܐ ܘܡܪܝܪܐ. ܫܡܗ ܕܝܢ ܐܝܬܘܗܝ ܡܘܣܐ
                    ܒܪ ܡܘܨܥܒ. ܥܠ ܗܢܐ ܐܬܢܒܝ ܢܒܝܐ ܟܕ ܐܡܿܪ: ܕܐܚܪܒ ܐܪܥܐ ܒܡܠܝܗܿ. ܘܐܨܕܝ ܬܐܝܒܝܠ ܐܝܟ ܡܕܒܪܐ.
                    ܠܐ ܒܡ̈ܠܟܐ ܚܢ̈ܦܐܼ. ܐܦ ܠܐ ܒܡܓܘ̈ܫܐ ܐܘ ܒܡܢܝ̈ܢܝܐܼ. ܐܫܟܚ ܠܗ ܗܢܐ ܚܒܪܐ. ܐܥܠܗܿ <pb
                        n="253"/> ܠܐܪܥܐ ܠܐܘܠܨܢܐ ܪܒܐ: ܕܡܢ ܟܕ ܐܬܒܪܝ ܥܠܡܐ ܘܠܝܘܡܢܐ ܠܐ ܚܙܬ ܐܘܠܨܢܐ ܐܝܟ
                    ܕܚܙܬ ܡܢ ܗܢܐ. ܐܢ ܐܢܫ ܨܿܒܐ ܕܢܫܡܗ ܠܗܢܐ ܐܢܛܝܟܪܣܛܘܣ ܘܠܥܡ̈ܠܘܗܝ ܐܝܙ̈ܓܕܐ ܕܒܪ ܐܒܕܢܐܼ. ܠܐ
                    ܡܘܒܕ. ܐܠܐ ܘܒܫܡܗ ܡܫܡܗ ܠܗ. ܡܠܟܐ ܠܡ ܥܿܘܠܐܼ. ܟܠܗܘܢ ܦܠ̈ܚܘܗܝ ܥܘ̈ܠܐ ܐܢܘܢ܀ ܐܝܟܢܐ ܕܡܢ ܠܥܠ
                    ܐܡܼܪܢܢ: ܕܐܝܟܢ ܐܬܫܝܛ ܐܣܟܝܡܐ ܝܩܝܪܐ ܕܕܝܪܝܘܬܐܼ. ܘܡܬܒܙܚܝܢ ܗܘܘ ܐܦܝܣܩ̈ܦܐ ܘܕܝܪ̈ܝܐܿ.
                    ܘܣܥܼܘ ܐܦ ܥܠ ܩܘܪܒܢܐܿ. ܥܕܡܐܕܙܝܥܝܢ ܗܘܼܘ ܕܢܥܠܘܢ ܕܝܪ̈ܝܐ ܠܫܘܩܐ ܡܢ ܨܘܚ̈ܝܬܐܿ. ܘܝܬܝܪܐܝܬ
                    ܡܢ ܥܡܐ ܬܓܪܝܬܢܝܐ ܘܐܪܣܝܕܘܝܐ ܘܡܘܨܠܝܐ. ܘܠܘܩܕܡ ܒܗܘܢ ܬܩܼܦ ܪܘܓܙܐ ܗܢܐ. ܘܐܦ ܢܦܼܩ ܒܬܪܗܘܢ
                    ܕܢܒܥܪ ܐܢܘܢ ܒܐܬܪ̈ܘܬܐ ܪ̈ܚܝܩܐ. ܠܐ ܗܘܼܐ ܠܗ ܠܗܢܐ ܡܿܠܟܐܿ. ܓܒܪܐ ܐܝܟ ܠܒܗ ܠܒܪ ܡܢ ܗܢܐ. ܠܗܠ
                    ܟܬܝܒܼ ܕܐܫܟܿܚܬ ܠܐܝܫܝ ܒܪܐ ܐܝܟ ܠܒܝ. ܥܒܠܕܗ ܒܪ ܡܚܡܕ ܐܫܟܚ ܠܡܘܣܐ ܓܒܪܐ ܐܝܟ ܠܒܗ: ܘܢܗܠܟ
                    ܩܕܡܘܗܝ ܥܘܿܠ ܟܠܗܘܢ ܝܘܡ̈ܬܐ. ܟܕ ܕܝܢ ܗܘܼܐ ܪܝܫܐ ܥܠ ܡܘܨܠ܆ ܢܗܡ ܐܝܟ ܐܪܝܐ ܠܬܒܪܐ. ܟܕ ܐܡܿܪ:
                    ܕܐܪܕܘܦ ܒܥܠܕܒ̈ܒܝ ܘܐܕܪܟ ܐܢܘܢ. ܘܠܐ ܐܗܦܘܟ ܥܕܡܐ ܕܐܓܡܪ ܐܢܘܢ. ܐܡܚܐ ܐܢܘܢ ܘܠܐ ܢܫܟܚܘܢ
                    ܠܡܩܡ. ܢܦܠܘܢ ܬܚܝܬ ܪ̈ܓܠܝ. ܢܓܥܘܢ ܘܠܐ ܢܗܘܐ ܠܗܘܢ ܦܪܘܩܐ. ܢܒܥܘܢ ܡܢ ܡܪܝܐܼ ܘܠܐ ܢܥܢܐ ܐܢܘܢ.
                    ܐܫܚܘܩ ܐܢܘܢܼ ܐܝܟ ܥܦܪܐ ܥܠ ܐܦ̈ܝ ܪܘܚܐ. ܘܐܝܟ ܣܝܢܐ ܕܫܘ̈ܩܐܼ ܐܕܘܫ ܐܢܘܢ.. ܪܕܦܗܿ ܠܐܪܥܐ.
                    ܓܿܡܪ ܠܒܢܝ̈ܢܫܐ ܕܥܠ ܐܦ̈ܝ ܬܐܒܝܠ. ܡܚܼܐ ܐܢܘܢ ܘܠܐ ܐܫܟܚ ܠܡܩܡ ܩܕܡܘܗܝ. ܢܦܼܠ ܬܚܝܬ
                    ܪ̈ܓܠܘܗܝܼ: ܘܕܫ ܐܢܘܢ ܒܣܝܢܐ ܕܫܘ̈ܩܐ ܕܡܕܝ̈ܢܬܐ. ܥܒܼܕ ܐܢܘܢ ܐܝܟ ܥܘܪܐ ܩܕܡ ܟܘܟܝܬܐ. ܟܕ
                    ܥܪܩܝܢ ܡܢ ܐܬܪܐ ܠܐܬܪܐ. ܓܥܘ ܠܘܬ ܡܪܝܐܼ ܘܠܐ ܦܪܩ ܐܢܘܢ ܡܢ ܐܝܕ̈ܘܗܝ: ܘܡܢ ܐܘ̈ܠܨܢܗܘܢ ܠܐ ܦܪܩ
                    ܐܢܘܢ. ܓܼܙ ܥܝ̈ܢܝܗܘܢܼ ܟܕ ܡܣܟܝܢ ܠܡܦܨܝܢܐ. ܒܼܥܐܼ ܕܝܢ ܡܢ ܡܿܠܟܐܼ ܕܢܬܠ ܠܗ ܕܢܫܕܪ ܢܝܬܐ ܥܡܐ
                        <pb n="254"/> ܥܪܝܩܝ ܕܡܘܨܠ ܡܢ ܟܠܗܘܢ ܐܬܪ̈ܘܬܐ. ܐܝܟ ܠܡ ܒܿܥܐ ܕܢܫܿܝܢ ܐܪܥܐ. ܘܟܬܼܒ
                    ܠܟܘܠܗܿ ܐܪܥܐܼ ܕܠܐ ܢܗܘܐ ܒܪܢܫܐ ܕܩܐܡ ܩܘܕܡܘܗܝܼ ܐܘ ܩܕܡ ܥܡܠܐ ܡܢ ܕܝܠܗ. ܘܫܕܪ ܠܟܠ ܬܠ̈ܬ ܡܢ
                    ܡܕ̈ܝܢܬܐ ܕܓܙܝܪܬܐ ܓܒܪܐ ܚܕ. ܟܕ ܐܝܬ ܥܡܗ ܥܡܐ ܣܓܝܐܐ. ܐܬܐ ܕܝܢ ܥܠ ܐܡܕ ܘܥܠ ܐܪܙܘܢ ܘܥܠ
                    ܡܝܦܪܩܛܐܼ. ܓܒܪܐ ܒܝܫܐܼ. ܐܝܟ ܡܫܕܪܢܗ. ܕܫܡܗ ܐܕܡ ܒܪ ܝܙܝܕ. ܓܒܪܐ ܝܥܢܐ ܘܕܠܝܬ ܗܘܐ ܐܠܗܐ ܩܕܡ
                    ܥܝ̈ܢܘܗܝ܀ ܥܡܐ ܕܝܢ ܗܢܐ ܕܡܘ̈ܨܠܝܐ ܕܥܡܿܪ ܗܘܐ ܒܐܪܥܐ ܗܕܐ ܕܓܙܝܪܬܐܼ ܥܬܝܪ ܗܘܐ ܒܗܢܐ ܙܒܢܐ ܛܒ
                    ܛܒ. ܐܝܟܢܐ ܕܟܠܗ ܦܘܠܚܢܐ ܕܥܡܐ ܓܙܝܪܝܐܼ. ܗܢܼܘܢ ܐܟܿܠܝܢ ܗܘܘ ܠܗ ܒܝܕ ܦܘܪ̈ܩܐ ܘܪ̈ܒܝܢܬܐ. ܘܟܕ
                    ܡܪܝܐ ܐܡܼܪ ܕܠܐ ܬܪܒܐ ܥܠ ܐܚܘܟ: ܘܟܣܦܟ ܒܪܒܝܬܐ ܠܐ ܬܬܼܠ: ܗܼܢܘܢ ܒܕܠܩܘܒܠܐ ܕܗܠܝܢ ܣܥܼܪܘ܆
                    ܘܪܒܝܘ ܘܝܗܼܒ ܒܦܘܪ̈ܩܐ ܘܒܩ̈ܨܨܐ. ܘܗܘܼܘ ܡܪ̈ܝ ܥܼܒ̈ܕܐ ܘܐܡܗ̈ܬܐ. ܘܩܢܘ ܡܪ̈ܛܐ ܘܟܪ̈ܡܐ
                    ܘܐܪ̈ܥܬܐ܆ ܥܕܡܐ ܕܥܕ ܩܠܝܠ ܩܪܝܒܝܢ ܗܘܘ ܕܪܬܘܢ ܠܟܠܗܿ ܐܪܥ ܕܠܫܢܐ ܗܢܐ ܕܒܢ̈ܝ ܐܪܡ. ܘܩܪܝܒܐ
                    ܗܘܼܬ ܐܦ ܕܬܗܐܘ ܟܠܗܿ ܓܙܝܪܬܐ ܕܢܪ̈ܣܝܒܕܝܐ. ܘܐܦ ܒܫܘ̈ܩܐ ܐܝܬܒܘ ܐܝܟ ܦ̈ܩܘܕܐ ܘܡܪ̈ܝ ܐܪܥܐ.
                    ܘܐܦ ܐܚܕܝܢ ܗܘܘ ܐܝܟ ܪ̈ܝܫܢܐ ܠܥܕ̈ܬܐ. ܘܗܼܢܘܢ ܡܦܪܢܣܝܢ ܗܼܘܘ ܠܗ̈ܝܢ ܠܡ. ܘܠܐ ܐܬܕܟܪ ܕܓܝܘܪ̈ܐ
                    ܘܐܟܣܢܝ̈ܐ ܘܬܘ̈ܬܒܐ ܐܢܘܢ ܒܐܪܥܐ ܗܕܐ. ܘܐܢ ܐܪܥܗܘܢ ܐܚܪܒܘ ܕܚܒܪ̈ܝܗܘܢ ܐܝܟܢܐ ܡܥܡܪܝܢ. ܫܠܡܬ
                    ܥܠܝܗܘܢ ܡܠܬܐ ܢܒܝܝܬܐ: ܠܐ ܬܚܣܡ ܒܪ̈ܫܝܥܐܼ ܘܠܐ ܬܛܢ ܒܥܒ̈ܕܝ ܥܘܼܠܐ. ܡܛܠ ܕܐܝܟ ܓܗܠܐ ܒܥܓܠ
                    ܝܒܫܝܢ܆ ܘܐܝܟ ܝܘܪܒܩܐ ܕܥܣܒܐ ܚܡܿܝܢ܆ ܕܒܨܦܪܐ ܝܥܿܐ ܘܡܚܠܦܼ ܘܒܪܡܫܐ ܚܿܡܐ ܐܦ ܝܒܿܫ. ܒܫܪܪܐ
                    ܕܠܒܪ ܡܢ ܡܫܘܚܬܐ ܫܒܗܪܢܝܢ ܗܘܼܘ ܘܪܡܿܝܢ. ܒܝܬܐ ܠܡ ܕܫܒܗܪ̈ܢܐ ܥܿܩܪ ܡܪܝܐ. ܐܬܡܟܟ. ܐܬܥܩܪ.
                    ܐܒܕ. <pb n="255"/> ܗܘܼܘ ܐܝܟ ܗܒܒܐ ܩܕܡ ܫܡܫܐ܀ ܟܕ ܕܝܢ ܐܬܼܐ ܗܢܐ ܕܡܢ ܠܥܠ ܐܬܥܗܕܢܢ: ܘܥܼܠ
                    ܘܠܒܟܢܝ̈ܢܢ ܠܡܕܝ̈ܢܬܐ ܗܠܝܢ܆ ܟܠܗܘܢ ܥܪܩ ܡܢ ܩܕܡܘܗܝ. ܡܛܠ ܕܟܠܗܘܢ ܚܢܘ̈ܝ ܘܒ̈ܙܙܐ ܐܝܬܝܗܘܢ
                    ܗܘܘ. ܩܢܝܢܐ ܠܘ ܣܓܝ ܩܢܝܢ ܗܘܼܘ. ܛܫܝܘ ܥܒܿܕܗܘܢ܆ ܘܛܥܼܢܘ ܒܢܝ̈ܗܘܢ ܥܠ ܟܬܦ̈ܬܗܘܢ܆ ܘܥܪܩܘ.
                    ܘܐܝܬ ܗܘܼܐ ܠܡܒܟܐ ܥܠܝܗܘܢܼ. ܟܕ ܡܫܩܦܝܢ ܗܘܘ ܒܝܢܬ ܛܘܪ̈ܐ: ܘܫܠܝܚ̈ܝܢ ܘܟܦ̈ܢܝܢ ܘܥܝܦ̈ܝܢ
                    ܗܘܘܐܝܟ ܓܠܐ ܩܕܡ ܥܠܥܠܐ. ܐܚܪ̈ܢܐ ܥܠܼܘ ܬܐܘܢ ܒܓܘ ܬܐܘܢܼ. ܘܐܝܟ ܡܝ̈ܬܐ ܐܬܚܒܫܘ ܒܒ̈ܬܐ ܓܘ̈ܝܐ
                    ܘܚܫܘ̈ܟܐ. ܘܪܗܠܘ ܘܐܫܬܩܠ ܓܘܢܗܘܢ ܡܢ ܕܒܢܝ̈ܢܫܐ: ܘܗܘܼܘ ܐܝܟ ܓܘܢܐ ܕܡܝ̈ܬܐ ܕܒܓܘ ܩܒܪ̈ܐ. ܩܝܛܐ
                    ܗܘܐܼ. ܘܥܠ ܗܿܝ ܐܬܩܫܝ ܥܠܝܗܘܢ ܣܓܝ. ܗܠܝܢ ܕܥܼܪܩ ܡܝܼܬ ܗܢܘܢ ܘܒܢܝ̈ܗܘܢ ܡܢ ܟܦܢܐ. ܒܛܘܪ̈ܐ
                    ܘܒܡܥܪ̈ܐ. ܟܕ ܛܥܿܝܢ ܡܢ ܛܘܪܐ ܠܚܒܪܗ. ܘܗܠܝܢ ܕܛܫܘ ܒܒ̈ܬܐ ܛܠܼܩ ܡܢ ܐܫܬܐ. ܐܦ ܡܢ ܕܚܠܐ ܘܡܢ
                    ܟܐܝܪܘܬܐ ܘܡܢ ܚܡܝܡܘܬܐ. ܘܐܦ ܐܝܠܝܢ ܕܛܫܝܢ ܗܘܘ ܨܝܕܝܗܘܢ ܝܬܝܪ ܡܢܗܘܢ ܕܚܠܝܢ ܗܘܼܘ. ܡܛܠ ܕܟܠ
                    ܐܝܟܐ ܕܡܫܬܟܚ ܗܘܼܐ ܐܚܕ ܡܢܗܘܢ: ܐܘ̈ܠܨܢܐ ܪܘܪ̈ܒܐ ܠܗܘܢ ܡܣܒܠܝܢ ܗܘܘܼ. ܘܐܦ ܠܒܝܬܐ ܕܡܫܬܟܚ
                    ܒܗ. ܟܕ ܐܦ ܩܪܐ ܟܪܘܙܐ: ܕܟܠ ܕܡܛܫܐ ܓܒܪܐ ܡܘܨܠܝܐܼ. ܢܙܕܒܢ ܟܠ ܕܩܿܢܐ܆ ܘܢܓܪܡ ܙܦܠܢ. ܘܡܢ ܗܕܐ
                    ܕܚܠܘܢ ܒܢܝ̈ܢܫܐ. ܘܟܠ ܕܐܝܬ ܐܦܼܩ ܠܡܿܢ ܕܐܝܬ ܗܘܼܐ ܨܐܝܕܘܗܝ. ܘܬܘܒ ܐܡܼܪ: ܕܗܿܘ ܕܨܕ ܓܒܪܐ
                    ܢܣܒ ܫܘܥܠܗ ܐܪ̈ܒܥܝܢ ܙܘ̈ܙܐ. ܘܟܕ ܗܕܐ ܫܡܼܥ ܥܡܐ ܚܪܒܐ ܘܕܠܐ ܐܠܗܐ ܕܓܪ̈ܝܥܐ ܕܛܝ̈ܝܐ ܪ̈ܘܝܐܼ.
                    ܗܘܬܼ ܠܗܘܢ ܬܓܘܪܬܐܼ ܘܪܗܿܝܢ ܗܘܘ ܐܝܟ ܕܡܬܛܦܫ ܗܘܐ ܚܕ ܡܢܗܘܢ. ܘܐܦܢ ܒܠܠܝܐ ܢܦܘܩ ܚܕ ܡܢܗܘܢ
                    ܨܝܿܕܝܢ ܗܘܘ ܠܗ ܘܕܠܐ ܒܪ̈ܚܡܐ ܬܒܿܥܝܢ ܗܘܘ ܠܗ܆ ܟܕ <pb n="256"/> ܐܡܪܝܢ: ܕܐܘ ܗܒ ܠܢܼ ܐܘ
                    ܡܘܒܠܝܢܢ ܠܟ܆ ܘܫܩܿܠܝܢܢ ܫܘܥܠܐ ܐܪ̈ܒܥܝܢ ܙܘ̈ܙܐ. ܘܟܕ ܒܿܥܐ ܗܘܐ ܘܟܕ ܠܐ ܒܥܿܐ ܗܘܐܼ. ܫܩܿܠܝܢ
                    ܗܘܘ ܡܢܗ. ܘܗܝܕܝܢ ܡܫܕܪܝܢ ܗܘܘ ܠܗ. ܘܓܕܫ ܕܐܦ ܒܐܼܝܕ̈ܝ ܐܚܪ̈ܢܐ ܕܒܝ̈ܫܝܢ ܡܢ ܩܕܡܝ̈ܐ ܢܿܦܠ
                    ܗܘܐ. ܘܡܛܠ ܕܓܒܪܐ ܗܘܼܐ ܗܢܐ ܡܕܪܡܐ ܘܨܢܝܥܐܼ. ܐܦܠܐ ܐܝܟܐ ܕܐܝܬ ܗܘܼܐ ܠܗ ܠܐܢܫ ܡܢܗܘܢ ܡܕܡܼ
                    ܐܬܛܫܝ ܡܢܗ. ܐܠܐ ܐܝܟ ܗܿܘ ܕܗܼܘ ܥܒܿܕܐ ܩܿܪܐ ܗܿܘܐ ܠܗܼ. ܕܗܪܟܐ ܐܝܬܝ ܘܕܦܠܢ ܐܢܐ. ܘܐܝܟ ܗܿܘ
                    ܕܠܗ ܡܛܫܝ ܗܘܐ ܘܣܝܡ. ܗܟܢܐ ܩܠܝܠܐܝܬ ܥܠ ܟܠܡܕܡ ܩܐܡ ܗܘܐ. ܘܟܠ ܡܬܓܠܐ ܗܘܐ ܠܗ. ܐܝܟ ܡܐ ܕܥܠ
                    ܒܪ ܐܒܕܢܐ ܟܬܝܒ. ܘܐܢ̈ܫܐ ܐܝܠܝܢ ܕܢܣܒ ܢܫ̈ܐ ܘܐܘܠܕ ܒܢܝ̈ܐ ܣܘܪ̈ܝܝܐ ܘܐܬܚܠܛ ܒܣܘܪ̈ܝܝܐ: ܘܐܦܠܐ
                    ܐܝܕܝܥܝܢ ܗܘܼܘ ܡܢ ܐܪ̈ܡܝܐܼ. ܗܼܘ ܕܝܢ ܩܠܝܠܐܝܬ ܥܠܝܗܘܢ ܩܐܡ ܗܘܐ. ܘܠܒܟ ܠܪ̈ܝܫܢܐ ܕܩܪܝܬܐ ܗܿܝ
                    ܕܒܗܿ ܥܿܡܪܝܢ ܗܘܘ. ܘܡܚ̈ܘܬܐ ܪܘܪ̈ܒܬܐ ܥܠ ܦܓܪ̈ܝܗܘܢ ܡܿܚܬ ܗܘܐܼ. ܥܕܡܐ ܕܡܩܪܒܝܢ ܗܘܘ ܥܪ̈ܒܐ
                    ܕܡܝܬܝܢ ܠܗ. ܘܟܕ ܗܟܢܐ ܨܕ ܐܢܘܢ ܟܠܗܘܢ܆ ܘܥܿܪܒ ܐܢܘܢ ܚܕ ܒܚܕ܇ ܐܦ ܙܒܼܿܢ ܥܒܿܕܗܘܢ ܟܠܡܐ
                    ܕܩܢܝܢ ܗܘܘ܆ ܘܫܩܠܗ ܐܝܟ ܕܝܠܗ. ܘܗܟܢܐ ܣܪܩ ܐܢܘܢ ܟܠܗܘܢ ܐܝܟ ܨܒܥܐ. ܘܕܒܪ ܐܢܘܢ ܘܐܘܒܠ ܐܢܘܢ
                    ܠܐܬܪܗܘܢ. ܟܕ ܚܒܼܫ ܐܢܘܢ ܬܡܢ. ܘܫܠܼܛ ܒܗܘܢ ܟܦܢܐ ܘܟܘܪ̈ܗܢܐ ܡܫܚ̈ܠܦܐ ܘܡܘܘܬܢܐ܇ ܘܐܠܐ ܐܢ
                    ܕܠ̈ܝܠܐ ܡܢܗܘܢ ܠܐ ܦܫܼ ܒܚܝ̈ܐ. ܥܬܝܪ̈ܢܐ ܘܪܘܪ̈ܒܢܐ ܕܒܗܘܢܼ ܙܒܼܿܢ ܟܠܡܕܡ ܕܩܢܼܝܢ ܗܘܘ ܘܝܗܒܘ
                    ܠܗ܇ ܘܦܼܫ ܡܫ̈ܠܚܐܼ. ܟܕ ܐܦ ܠܐ ܡܕܡ ܦܼܫ ܠܚܕ ܡܢܗܘܢ܀ ܗܢܐ ܕܝܢ ܥܘܿܠܐܼ. ܡܛܠ ܕܒܡܘ̈ܡܬܐ ܡܩܒܠ
                    ܗܘܐ ܠܗ: ܕܠܐ ܢܣܒ ܡܢ ܚܕ ܡܢܗܘܢ ܙܘܙܐ ܐܘ ܦܘܠܣܐ܆ ܬܒܿܥ ܗܘܼܐ ܕܝܢܪ̈ܐ. ܕܕܗܒܐ. ܟܕ ܐܦ ܡܙܒܢ
                    ܗܘܐ ܚܕ ܡܢܗܘܢ ܟܠܡܕܡ ܕܩܢܐ ܗܘܐܼ. ܘܠܡܚܼܣܢ ܡܩܝܡ ܗܘܐ ܗܿܘ ܡܘܢ ܕܬܒܿܥ ܠܗ. <pb n="257"/>
                    ܥܠ ܐܬܿܐ ܕܒܕܡܘܬܐ ܕܡܟܢܝܫܬܐܿ. ܕܐܬܚܙܝܬ ܒܫܡܝܐ܀ ܒܫܢܬ ܐܠܦܐ ܘܬܡܢ̈ܝܢ܆ ܒܐܝܪܚ ܐܝܪ ܐܬܚܙܝܬ
                    ܒܕܡܘܬ ܕܡܟܢܝܫܬܐܼ ܒܓܪܒܝ ܡܕܢܚ. ܟܕ ܡܬܚܙܝܐ ܒܗܿ ܒܓܘܢܝܐ ܗܕܐ. ܟܕ ܣܿܠܩܐ ܘܚܫܘܟܐ. ܐܝܟ ܗܿܘ
                    ܕܚܠܐ ܡܕܡ ܕܒܝܬܐ ܟܿܢܫܐ ܗܘܬ. ܥܡ ܨܦܪܐ ܕܝܢ ܡܬܚܙܝܐ ܕܡܪܟܢܐ ܨܘܨܝܬܗܿ ܠܐܦ̈ܝ ܐܪܥܐ. ܟܕ ܪܕܝܐ
                    ܗܘܬ ܩܠܝܠ ܩܠܝܠ ܠܩܕܡܝܗܿ܆ ܥܕܡܐ ܕܥܠܬܼ ܒܣܪܢܐ ܗܿܘ ܕܓܝܓܠܐ ܗܿܝ ܕܒܫܡܝܐ. ܘܒܗܿ ܐܬܒܠܥܬܼ
                    ܘܐܒܕܬܼ. ܕܡܘܬܗܿ ܕܝܢ ܗܕܐ ܐܝܬܝܗܿ ܗܕܐ ܕܡܢ ܠܥܠ ܪܝܫܡܐ. ܛܒܐܝܬ ܘܐܦ ܙܕܩܐܝܬ ܐܬܩܪܝܬ
                    ܡܟܢܝܫܬܐ. ܡܛܠ ܕܐܝܟܢܐ ܕܥܐܠ ܓܪܘܦܐ ܐܦ ܡܟܢܝܫܬܐ ܠܒܝܬܐ ܘܓܪܦܝܢ ܘܟܢܫܝܢ ܠܗܼ. ܗܟܢܐ ܐܦ ܗܕܐ
                    ܟܢܫܬܗ ܠܥܠܡܐ. ܘܐܒܕܬܼ ܠܟܘܠ ܕܒܗ.܀ ܠܘܩܕܡ ܒܗܿ ܒܗܕܐ ܫܢܬܐܼ. ܐܒܕ ܟܠܗ ܩܢܝܢܐ: ܝܬܝܪܐܝܬ
                    ܩܛܝܢܬܐ. ܗܘܬܼ ܕܝܢ ܬܠܓܐ ܪܒܐ ܘܩܫܝܐܼ. ܘܐܬܚܦܝܬ ܐܪܥܐ. ܘܩܼܡ ܝܘ̈ܡܬܐ ܣܓܝ̈ܐܐ ܥܕܡܐ ܕܣܦܬ
                    ܒܥܝܪܐ ܡܢ ܟܦܢܐ ܘܐܦ ܗܘܬ ܢܫܝܛܬܐ ܣܓܝܐܬܐ. ܘܓܕܫ ܒܕܘ̈ܟܝܢ ܕܘ̈ܟܝܢ܆ ܕܢܚܼܬ ܬܠܓܐ ܘܟܒܼܫ ܠܥܢܐ
                    ܘܠܪ̈ܥܘܬܐܼ ܘܣܦܬ ܗܼܝ ܘܪ̈ܥܘܬܗܿ. ܘܬܘܒ ܢܫܒܬܼ ܠܥܢܐ ܘܠܪ̈ܥܘܬܐܼ ܘܣܦܬ ܗܼܝ ܘܪ̈ܥܘܬܗܿ. ܘܬܘܒ
                    ܢܫܒܬܼ ܪܘܚܐ ܬܝܡܢܐ ܘܡܕܢܚܐܼ ܬܠ̈ܬܐ ܝܘ̈ܡܝܢ ܘܬܠ̈ܬܐ ܠܝ̈ܠܘܢ. ܥܡ ܬܠܓܐ ܪܒܐ. ܗܕܐ ܐܘܒܕܬܼ
                    ܒܢܝ̈ܢܫܐ ܣܓܝ̈ܐܐ ܘܒܥܝܪܐ. ܘܝܬܝܪܐܝܬ ܩܛܝܢܬܐ. ܘܐܦ ܒܢܝ̈ܢܫܐ ܣܓܝ̈ܐܐܼ ܕܐܕܪܟܬܼ ܐܢܘܢ
                    ܒܐܘܪ̈ܚܬܐܼ ܢܦܼܠ ܡܝܬܘ ܗܼܢܘܢ ܘܚܡܪ̈ܝܗܘܢ. </p>
                <p>ܥܠ ܥܡܐ ܕܣܠܼܩ ܡܢ ܐܪܥܐ ܬܚܬܝܬܐܼ: ܕܡܬܩܪܐ ܓܢܒܪ̈ܐ ܒܠܫܢܐ ܩܕܡܢܝܐ: ܒܫܢܬ ܐܠܦܐ ܘܫܒ̈ܥܝܢ
                    ܘܬܡ̈ܢܐ܀ ܒܗܢܐ ܕܝܢ ܙܒܢܐ ܫܕܪ ܡܠܟܐ ܥܡܐ ܚܕ ܡܢ ܐܪܥܐ ܕܦܪܣܼ. ܘܐܣܼܩ ܘܐܘܬܒ ܐܢܘܢ ܒܬܚܘ̈ܡܐ
                    ܕܪ̈ܗܘܡܝܐ. ܥܡܐ ܕܝܢ ܗܢܐ ܫܠܝ̈ܚܝܐ ܘܫܡܝ̈ܛܝܐ ܐܝܬܝܗܘܢ ܗܘܘ: ܗܼܢܘܢ ܘܢܫܝ̈ܗܘܢ ܘܒܢܝ̈ܗܘܢ.
                    ܘܡܛܠ <pb n="258"/> ܕܐܘܡܢܘܬܐ ܕܡܕܡ ܠܐ ܦܿܠܚܝܢ ܗܘܘ ܐܘ ܡܿܠܦܢ ܠܒܢܝ̈ܗܘܢ܆ ܘܐܦܠܐ ܢܫܝ̈ܗܘܢ
                    ܝܕܗܥܢ ܗܘ̈ ܠܡܥܒܕ ܥܡܪܐ. ܐܠܐ ܗܕܐ ܗܘܬܼ ܐܘܡܢܘܬܗܘܢ ܕܒܠܠܝܐ ܐܦ ܒܐܝܡܡܐ ܥܠ ܐܘܪ̇ܬܐܟܡܢܝܢ
                    ܗܘܘܼ. ܘܩܛܠܝܢ ܘܡܫܠܚܝܢ ܘܦܣܩܝܢ ܐܘܪ̈ܚܬܐ. ܘܡܛܠ ܕܒܛܘܪ̈ܐ ܡܪ̈ܝܪܐ ܥܡܪܝܢ ܗܘܘ ܠܐ ܐܢܫ ܡܿܨܐ
                    ܗܘܼܐ ܚܝܠܗܘܢ. ܣܥܼܘ ܐܦ ܥܕܡ ܕܥܠܘܗܝ ܕܝܠܗ ܕܡܪܟܐ ܢܪܡܘܢ ܘܢܩܛܥܘܢ ܐܘܪܚܐ ܥܠ ܓܙܐ ܕܐܡܝܪܐ
                    ܕܡܗ̈ܝܡܢܐ. ܘܟܕ ܗܕܐ ܥܒܕܘ ܘܐܦ ܟܠܗܿ ܐܪܥܐ ܗܿܝ ܩܡܬ ܡܢ ܐܝܕܐ ܡܢܗܘܢ: ܫܕܪ ܡܠܟܐ ܥܠܝܗܘܢ ܚܝܠܐ
                    ܪܒܐ. ܘܫܒܼܐ ܘܒܼܙ ܘܐܣܪ ܐܢܘܢ: ܘܟܢܿܫ ܠܟܠܗܘܢܼ ܟܕ ܨܿܒܐ ܕܢܘܒܕ ܐܢܘܢ ܒܦܘܡܐ ܕܚܪܒܐ ܠܟܠܗܘܢ܆
                    ܟܕ ܠܪ̈ܝܫܢܝܗܘܢ ܙܩܦ. ܘܟܕ ܗܕܐ ܨܼܒܐ ܠܡܣܥܪܘ܆ ܐܬܡܠܟܘ ܡܢ ܐܢ̈ܫܐ ܕܚ̈ܠܝ ܐܠܗܐܼ ܕܢܫܕܪ ܐܢܘܢ
                    ܠܒܝܬ ܬܚܘ̈ܡܐ ܠܘܩܒܠ ܒܥ̈ܠܕܒܒܐ: ܕܬܡܢ ܐܘ ܡܫܬܒܝܢ܆ ܐܘ ܡܬܩܛܠܝܢ ܡܢ ܐܝܕ̈ܝ ܪ̈ܗܘܡܝܐ. ܘܐܝܟ ܡܐ
                    ܕܐܬܡܠܟܼ ܩܠܝܠܐܝܬ ܐܦ ܣܥܼܪܘ. ܫܕܪ ܘܐܣܩ ܘܐܘܬܒ ܐܢܘܢ ܒܐܪܥܐ ܕܠܓܘ ܡܢ ܫܝܢܐܼ ܠܘܩܒܠ ܩܡܚ.
                    ܗܿܘܝܢ ܗܘܘ ܐܝܟ ܬܠ̈ܬܡܐܐ ܐܠܦ̈ܐܐ. ܐܠܐܥܼܪܩ ܘܐܬܒܕܪ ܒܟܠܗܿ ܐܪܥܐ. ܘܐܠܐ ܐܢ ܕܠ̈ܝܠܐ ܠܐ ܦܫ
                    ܡܢܗܘܢ. ܘܒܝܕ ܕܐܪܥ ܗܕܐ ܩܪܝܒܬܐ ܐܝܬܝܗܿ ܘܗܼܢܘܢ ܫܠܝܚ̈ܝܐ ܐܝܬܝܗܘܢ ܗܘܘܼ. ܡܝܬ ܣܘܓܗܘܢ ܒܣܬܘܐ
                    ܩܕܡܝܐ ܕܐܕܪܟ ܐܢܘܢ. ܟܕ ܐܦܠܐ ܗܢܘܢ ܕܦܫ ܥܒܼܪ ܡܢ ܒܝ̈ܫܬܗܘܢ ܩܕܡܝ̈ܬܐ. </p>
                <p>ܥܠ ܬܘܩܢܐ ܕܥܕܬܐ ܪܒܬܐ ܕܐܡܕ܀ ܒܗ ܕܝܢ ܒܗܢܐ ܙܒܢܐܼ. ܥܒܕܘܢ ܐܡ̈ܕܝܐ ܚܘܕܬܐ ܪܒܐ ܘܬܡܝܗܐܼ ܠܥܕܬܐ
                    ܪܒܬܐܼ ܕܝܠܗܘܢ: ܗܿܝ ܕܡܢ ܕܚܠ ܐܠܗܐ ܡܿܠܟܐ ܡܗܝܡܢܐ ܗܪܩܠܐ ܐܬܒܢܝܬ. ܡܛܠ ܕܡܢ ܬܘܩܢܐ ܩܕܡܝܐ ܠܐ
                    ܐܬܚܕܬ ܥܕܬܐ ܗܕܐ. ܥܒܼܕ ܕܝܢ ܝܨܦܘܬܐ <pb n="259"/> ܥܠ ܬܘܩܢܗܼܿ. ܡܛܠ ܕܡܚܒܠܐ ܗܘܬ ܘܩܒܝܒܐ
                    ܗܘܬ ܠܡܦܠ: ܐܒܘܣ ܡܪܝ ܐܒܝ ܐܦܝܣܩܦܐ ܕܝܠܗܿ ܕܡܕܝܢܬܐ. ܘܡܝܩܪܐ ܡܪܝ ܓܝܘܪܓܝܣ ܣܥܘܪܐ. ܘܬܘܡܐܼ
                    ܐܪܟܝܕܝܩܘܢ. ܥܼܒܕ ܕܝܢ ܥܠܝܗܿ ܝܨܦܘܬܐ ܪܒܬܐ ܥܡ ܚܘܣܪ̈ܢܐ ܣܓܝ̈ܐܐ. ܘܚܿܠܦ ܠܟܠܗܿ ܬܡܣܘܬܐ
                    ܕܒܗܿ. ܘܐܥܠ ܚܠܦܝܗܿ ܚܕܬܐ. ܘܗܕܪܘܗܿ ܐܝܟ ܬܘܩܢܗܿ ܩܕܡܝܐ. </p>
                <p>ܬܘܒ ܥܠ ܦܘܩܕܢܐ ܕܐܬܼܐ ܡܢ ܡܿܠܟܐܼ. ܕܢܟܬܒ ܥܿܒܕܐ ܕܥܕ̈ܬܐ ܘܕܕܝܪ̈ܬܐ܀ ܣܛܢܐ ܗܿܘ ܕܒܟܠܙܒܢ ܣܢܐ
                    ܫܦܝܪ̈ܬܐ ܐܝܬܘܗܝܼ. ܐܦ ܠܐ ܗܫܐ ܫܼܠܐ ܡܢ ܕܕܠܚ ܣܕ̈ܩܐ ܘܫܓܘ̈ܫܝܐ ܒܥܕ̈ܬܐ ܘܒܕܝܪ̈ܬܐ. ܐܦܠܘܓ ܠܡ
                    ܓܒܪܐ ܥܠ ܐܒܘܗܝܼ. ܐܦ ܠܐ ܗܫܐ ܫܼܠܐ ܡܢ ܕܕܠܚ ܣܕ̈ܩܐ ܘܫܓܘ̈ܫܝܐ ܒܥܕ̈ܬܐ ܘܒܕܝܪ̈ܬܐ. ܐܦܠܘܓ ܠܡ
                    ܓܒܪܐ ܥܠ ܐܒܘܗܝܼ. ܘܒܪܬܐ ܥܠ ܐܡܗܿ. ܘܟܠܬܐ ܥܠ ܚܡܬܗܿ. ܘܣܢܘ̈ܗܝ ܕܓܒܪܐ ܒܢ̈ܝ ܒܝܬܗ. ܒܗܢܐ ܕܝܢ
                    ܙܒܢܐ ܐܬܼܐ ܦܘܩܕܢܐ ܡܢ ܡܿܠܟܐܼ. ܕܢܬܠܒܟܘܢ ܪ̈ܝܫܝ ܕܝܪ̈ܬܐܼ ܘܪ̈ܝܫܝ ܥܕ̈ܬܐ. ܘܢܟܬܼܒܘܢ ܥܒܿܕܐ
                    ܕܕܝܪ̈ܬܗܘܢ ܘܕܥܕ̈ܬܗܘܢ ܘܕܗܝ̈ܟܠܐ. ܗܘܬܼ ܕܝܢ ܥܠܬܐ ܕܐܝܟ ܗܕܐ. ܣܛܝܢܐ ܗܿܘ ܕܓܒܼܐ ܠܗ ܬܠܡܝܕܐ
                    ܡܢ ܗܿܘ ܟܢܫܐ ܫܦܝܐ ܕܫܠܝ̈ܚܬܐ ܠܝܗܘܕܐ ܐܣܪܝܘܬܐܼ. ܓܒܼܐ ܐܦ ܗܫܐ ܓܒܪܐ ܚܕ ܡܢ ܥܘܡܪܐ ܩܕܝܫܐ
                    ܘܫܦܝܐ ܕܡܪܝ ܡܬܝ ܕܒܐܪܥܐ ܕܡܘܨܠ܆ ܕܫܡܗ ܙܥܘܪܐ. ܗܢܐ ܡܛܠ ܥܠܬܐ ܡܕܡ ܕܗܘܬܼ ܠܗܼ. ܒܝܬ ܠܗ
                    ܘܠܪܝܫܐ ܕܝܠܗ ܕܥܘܡܪܐ: ܐܝܟ ܡܐ ܕܐܦ ܨܝܕ ܪܒܗ ܝܗܘܕܐ ܓܕܫ ܕܢܫܠܡܘܗܝ ܠܡܪܢ ܠܛܠܐ݂ܿ ܘܐܦܠܐ ܗܢܐ
                    ܒܨܪ ܡܕܡ ܡܢ ܗܿܘ. ܐܪܡܝ ܣܛܢܐ ܒܠܒܗ ܕܠܐ ܗܘܐ ܐܝܟ ܗܿܘ ܢܣܥܘܪܼ. ܐܠܐ ܘܒܥ̈ܦܐ ܣܓܝ̈ܐܐ. ܘܠܐ
                    ܗܘܐ ܚܕ ܩܛܠܐ ܢܪܡܐܼ. ܐܠܐ ܣܓܝ̈ܐܐ. ܘܠܐ ܚܕܐ ܕܘܟܬܐ ܢܘܒܕܼ. ܐܠܐ ܣܓܝ̈ܐܬܐ. ܐܦܠܐ ܚܕ ܥܘܡܪܐ
                    ܨܼܒܐ ܠܡܥܩܪܼ. ܐܠܐ ܣܓܝ̈ܐܐ. ܗܢܐ ܦܼܪܫ ܐܝܟ ܕܐܒܐ ܡܢ ܒܝܢܬ ܐܡܪ̈ܐܼ. ܘܢܚܬ ܨܝܕ ܫܥܦܪ ܒܪܗ <pb
                        n="260"/> ܕܡܿܠܟܐ. ܘܐܡܼܪ ܠܗܼ. ܕܟܠܗ ܕܗܒܐ ܕܒܝܬ ܗܝܫܡ ܘܕܒܝܬ ܡܪܘܢܼ ܗܐ ܒܥܘܡܪܐ ܦܠܢ.
                    ܟܕ ܐܦܠܐ ܡܕܡ ܫܒܼܩ ܒܗ ܒܥܘܡܪܐ ܕܠܐ ܓܠܼܐ ܠܗ. ܘܫܕܪ ܗܿܘ ܓܒܪ̈ܐ ܡܪܝܪ̈ܝ ܢܦܫܐ ܠܗ ܠܥܘܡܪܐ
                    ܗܢܐܼ. ܘܢܣܼܒ ܟܠܡܕܡ ܕܒܗܼ. ܘܟܠܗܘܢ ܡ̈ܐܢܝ ܬܫܡܫܬܗܘܢ. ܘܠܕܝܪ̈ܝܐ ܟܠܗܘܢ ܐܣܪ ܒܣܘ̈ܛܐ ܩܫܝ̈ܐܼ.
                    ܘܐܘܒܠ ܐܢܘܢ ܨܝܕ ܫܥܦܪ. ܘܐܠܼܨ ܘܚܒܼܫ ܐܢܘܢ ܪܘܪܒܐܝܬܼ. ܟܕ ܬܒܿܥ ܠܗܘܢ ܐܝܠܝܢ ܕܐܬܐܡܪ ܠܗ ܡܢ
                    ܗܿܘ ܝܗܘܕܐ ܬܪܝܢܐ. ܘܡܢ ܥܠܬܐ ܗܕܐ ܢܦܼܩ ܦܘܩܕܢܐ ܠܟܠܗܿ ܐܪܥܐܼ. ܕܢܟܬܘܒ ܟܠܢܫ ܥܒܿܕܐ
                    ܕܕܝܪ̈ܬܗܘܢܼ. ܐܠܐ ܟܕ ܟܠܢܫ ܣܒܪ ܕܡܫܩܠ ܫܩܠܝܢ ܠܗ ܐܝܟ ܕܠܗܘ܆ ܐܠܐ ܠܐ ܐܬܒܨܪ ܡܕܡ ܡܢ ܫܥܦܪ ܡܢ
                    ܗܿܝ ܕܨܝܕ ܒܠܛܫܨܪ ܓܕܫܬܼ. ܡܛܠ ܕܐܫܝܛ ܗܢܐ ܠܡܐܢ̈ܐ ܕܐܪ̈ܙܐ ܐܠܗ̈ܝܐ܆ ܘܨܒܼܐ ܕܕܝܠܗ ܢܗܘܘܢ
                    ܘܕܕܪ̈ܘܟܬܗܼ. ܐܦܠܐ ܗܟܢܐܐܗܡܝ ܐܠܗܐ ܡܢ ܥܕܬܗ ܘܡܢ ܥܡܗ. ܐܠܐ ܫܕܪ ܐܠܗܐ ܪܘܚܐ ܒܝܫܬܐ ܥܠ ܫܥܦܪ
                    ܕܚܢܩܐ ܗܘܬ ܠܗ. ܘܐܦܩ ܠܗܠܝܢ ܕܝܪ̈ܝܐܼ ܘܫܩܼܠ ܥܒܿܕܗܘܢ ܘܗܦܼܟ ܠܥܘܡܪܗܘܢ. ܘܗܟܢܐ ܒܛܠܬܼ ܥܠܬܐ
                    ܗܕܐ: ܘܠܐ ܐܬܒܩܪܬ ܬܘܒܼ ܡܛܠ ܕܗܿܝ ܪܘܚܐ ܒܝܫܬܐ ܐܘܒܕܬܗ. </p>
                <p>ܥܠ ܟܗܝܢܘܬܐ ܕܐܪܥܐܼ ܘܥܠ ܒܝ̈ܫܬܐ ܕܡܣܬܥܪ̈ܢ ܗܘ̈ܝ ܒܗܿ܀ ܡܛܠ ܕܨܒܿܝܢܢ ܕܢܘܕܥ ܥܠ ܐܘ̈ܠܨܢܐ
                    ܕܣܒܼܠܬ ܐܪܥܐܼ. ܢܘܕܥ ܡܕܝܢ ܐܦ ܟܗܝܢܘܬܐ. ܘܢܘܕܥ ܡܢ ܐܝܟܐ ܠܐܝܟܐ ܢܚܬܬܼ ܥܬܝܪܬܐ ܘܡܫܒܚܬܐ܀
                    ܒܗܢܐ ܕܝܢ ܙܒܢܐܼ ܟܗܝܢܐ ܗܘܬܼ ܐܪܥܐ. ܝܬܝܪܐܝܬ ܓܙܝܪܬܐ ܘܐܪܥܐ ܟܠܗܿ ܓܪܒܝܬܐ. ܘܗܕܝܪܐ ܗܘܬ
                    ܒܙܪܥܐ ܘܒܟܪ̈ܡܐ ܘܒܩܢܝܢܐ ܣܓܝܐܐ. ܘܡܠܬ ܟܠܗܿ ܐܪܥܐܼ. ܩܘ̈ܛܐ ܕܪ̈ܟܫܐ ܘܡܢܕܪ̈ܐ ܕܥܙ̈ܐ. ܘܩܢܼܘ
                    ܒܢܝ̈ܢܫܐ ܣܘܓܐܐ ܕܥܒܘܪܐ. ܐܝܟܢܐ ܕܢܥܒܪ ܚܡܪܐ ܠܚܡܐ ܘܚ̈ܛܐ ܠܚ̈ܛܐ. ܫܪܝܪܐܝܬ ܫܡܢ ܐܝܣܪܐܝܠܼ
                    ܘܒܥܛ. ܘܠܐ ܐܡܼܪ ܒܪܝܟ ܗܼܘ ܡܪܝܐ ܕܐܥܬܪܢ. ܐܠܐ ܣܼܥܘ <pb n="261"/> ܥܠ ܥܿܒܕܐ ܕܥܘܡܪ̈ܐ
                    ܘܕܥܕ̈ܬܐ. ܟܕ ܐܡܿܪܝܢ܆ ܕܥܕܬܐ ܡܘܢ ܐܙܠ ܠܗܿ. ܚܢܢ ܒܿܥܝܢ ܕܝܿܗܒܝܢܢ ܓܙܝܬܐܿ. ܘܐܝܬ ܠܢ ܒܢܝ̈ܐ.
                    ܡܛܠ ܕܩܢܼܘ ܒܢܝ̈ܐ ܣܘܓܐܐܿ ܘܐܦ ܥܬܪ ܛܒ ܛܒ. ܘܗ̈ܘܝ ܠܗܘܢ ܟܠܗܝܢ ܛܒ̈ܬܐ. ܘܐܦ ܗܘܼܘ ܪ̈ܡܐ
                    ܫܒܗܪ̈ܢܐ ܚܣ̈ܡܐ. ܓܝܪ̈ܐ ܙܢܝ̈ܐ. ܪ̈ܘܝܐ ܚܛܘ̈ܦܐ. ܣܗ̈ܕܝ ܫܘܩܪܐ. ܐܝܟܢܐ ܕܩܪܝܒܝܢ ܗܘܘ ܠܡܐܦܠ
                    ܒܣܘܓܐܐ ܕܟܠܗܝܢ ܒܝ̈ܫܬܐ: ܐܠܘ ܠܐ ܫܕܪ ܥܠܝܗܘܢ ܗܘ ܡܠܐܟܐ ܒܝܫܐ: ܘܬܪܥ ܒܗܘܢ ܫܒ̈ܝܥܐ ܒܝ̈ܫܐ.
                    ܐܢ ܐܢܫ ܐܝܬ ܗܘܐ ܠܗ ܕܝܢܼܐ ܥܡ ܚܒܪܗ܆ ܘܡܬܒܥ ܗܘܐ ܣܗܕ̈ܐ ܡܢ ܕܝܿܢܐܼ. ܐܙܿܠ ܗܘܐ ܠܫܘܩܐ ܘܦܓܥ
                    ܒܚܒܪܗܼ. ܘܐܡܪ ܗܘܐ ܠܗ: ܕܦܠܢ ܣܗܕܬ ܠܝ. ܗܼܘ ܕܝܢ ܗܢ ܩܠܝܠܐܝܬ ܥܿܢܐ ܗܘܐ ܘܐܡܿܪ: ܥܠ ܡܠܬܗ
                    ܕܐܠܗܐ. ܥܠ ܡܘܢ. ܡܘܡ̈ܬܐ ܝܗܿܒ ܗܘܐ ܩܕܡ ܝܕܥܬܐ. ܘܡܘܢ ܙܕܿܩ ܗܘ ܠܥܡܐ ܕܐܝܟ ܗܟܢ. ܐܠܐ ܐܢ ܗܿܝ
                    ܕܗܘܼܬ. ܬܥܫܢ ܠܡ ܥܒܝܕܐ ܥܠ ܓܒܪ̈ܐ ܘܢܪܢܘܢ ܒܗܿ. ܘܠܐ ܢܪܢܘܢ ܒܡ̈ܠܐ ܣܪ̈ܝܩܬܐ. ܥܡ ܗܿܝ ܕܠܐ
                    ܬܘܒ ܢܗܐܘ ܦܘܫܐ ܠܡ̈ܠܝ. ܥܠ ܬܚ̈ܘܡܐ ܕܚܩ̈ܠܬܐ ܥܒܕܝܢ ܗܘܘ ܕ̈ܝܢܼܐ ܟܠܝܘܡ ܒܢܿܝ ܩܪܝܬܐ ܚܕܐ
                    ܒܚ̈ܕܕܐ. ܘܩܪܝܬܐ ܥܡ ܩܪܝܬܐ. ܘܠܐ ܝܿܕܥܝܢ ܗܘܘ ܕ̈ܘܝܐ ܕܥܕ ܩܠܝܠ ܘܐܬܿܐ ܥܠܝܗܘܢ ܪܘܓܙܐ: ܕܐܦܠܐ
                    ܗܼܢܘܢ ܟܪ̈ܡܝܗܘܢ ܘܒ̈ܬܝܗܘܢ ܥܡ ܚܩ̈ܠܬܗܘܢ ܠܒܟܝܢ. ܐܠܐ ܕܦܝܫܝܢ ܚܪ̈ܒܐ ܡܢ ܒܠܝ ܕܥܿܒܪ ܐܘ
                    ܕܥܿܡܪ. ܘܐܦ ܐܣܟܝܡܐ ܝܩܝܪܐ ܕܕܝܪܝܘܬܐ ܥܒܼܪ ܐܦ ܗܢܘܢ ܠܒܪ ܡܢ ܙܕܩܗܿ ܕܘܠܝܬܐ. ܘܚܠܦ ܗܿܝ ܕܣܒ
                    ܙܩܝܦܟܼ ܘܬܐܼ ܒܬܪܝ. ܩܢܼܘ ܪ̈ܟܫܐ ܘܒܩܪ̈ܐ ܕܬܘܪ̈ܐ ܘܩܘ̈ܛܐ ܕܥ̈ܙܐ ܘܕܥܢܐ. ܘܩܢܼܘ ܐܫܟܪ̈ܝܬܐ ܚܕ
                    ܚܕ ܡܢܗܘܢ ܕܩܫܐ ܡܢ ܐܫܟܪܐ ܕܓܘܐ. ܘܢܦܩ ܠܒܪ̈ܝܬܐ ܕܢܩܢܼܘܢ ܟܪ̈ܡܐ ܘܒ̈ܬܐ ܒܩܪ̈ܢܣ: ܘܕܢܪܟܒܘܢ
                    ܪ̈ܟܫܐ ܐܝܟ ܚܢ̈ܦܐ ܒܣܪ̈ܓܐ. ܘܕܢܗܘܘܢ ܡܗܠܟܝܢ ܒܨܒܝ̈ܢܝ ܢܦܫܗܘܢܼ. ܟܕ ܠܐ ܡܫܬܥܒܕܝܢ <pb
                        n="262"/> ܠܪܝܫܐ ܗܿܘ ܕܡܢ ܐܠܗ ܥܠܝܗܘܢ ܦܩܝܕ ܗܘܼܐ܀ ܠܐ ܬܣܒܪ ܐܘ ܦܪܘܫܐܿ. ܕܥܠ ܕܪܚܡܐ
                    ܐܢܐ ܐܩܛܪܓ ܠܒܢܝ̈ܢܫܐܼ ܗܠܝܢ ܬܢܿܢܐ. ܐܠܐ ܛܒܘܬܗ ܘܡܪܚܡܢܘܬܗ ܘܒܣܝܡܘܬܗ ܘܢܓܝܪܘܬ ܪܘܚܗ ܕܐܠܗܐܼ
                    ܨܒܿܐ ܐܢܐ ܐܚܘܐ. ܒܬܪܗ ܗܠܝܢ ܟܠܗܝܢܼ ܩܘܐ ܘܫܡܥ ܠܐܝܢܐ ܥܘܡܩܐ ܐܫܬܪܓܠܢ ܚܢܢ܆ ܘܐܝܠܝܢ ܐܘ̈ܠܨܢܐ
                    ܡܛܝܘܢܢ. </p>
                <p>ܥܠ ܥܼܒ̈ܕܐ ܐܦܬܢܘ ܒܚܪܢ ܡܕܝܢܬܐ ܕܒܝܬ ܢܗܪ̈ܝܢ܀ ܒܗܢܐ ܕܝܢ ܙܒܢܐܼ. ܩܛܼܪ ܐܪܙܐ ܥܼܒ̈ܕܐ
                    ܣܓܝ̈ܐܐܼ. ܘܐܬܟܢܫܘ ܐܝܟ ܚܡܫ̈ܡܐ ܓܒܪ̈ܝܢ ܡܘܪ̈ܝܐ ܘܣܕ̈ܝܐ ܘܟܙܪ̈ܝܐܼ. ܘܙܝܢ ܢܦܫܗܘܢ. ܘܥܼܠ
                    ܒܦܠܓܗ ܕܝܘܡܐ ܠܚܪܢ ܡܕܝܢܬܐ. ܘܬܪܨܘ ܠܘܩܒܠ ܒܝܬ ܓܙܐ. ܟܕ ܠܟܠ ܕܦܓܥܼ ܒܗܘܢ ܒܦܘܡ ܚܪܒܐ ܩܿܛܠܝܢ
                    ܗܘܘ. ܟܕ ܨܿܒܝܢ ܕܢܦܠܫܘܢ ܠܒܝܬ ܓܙܐܼ. ܘܢܣܒܘܢ ܡܠܗܿ. ܥܒܣ ܕܝܢ ܟܕ ܫܡܼܥ ܗܕܐ ܐܬܪܗܒ. ܘܟܢܼܫ
                    ܚܝܠܐ ܣܓܝܐܐܼ ܘܐܪܥ ܐܢܘܢ ܒܩܪܒܐ. ܘܟܕ ܒܩܪܒܐ ܣܓܝܐܐ ܕܡܚܘܼ. ܐܬܩܛܠ ܡܢ ܬܪ̈ܝܗܘܢ ܓܒܝ̈ܢ܆
                    ܠܚܪܬܐ ܙܥܘ ܥܼܒ̈ܕܐ ܘܥܪܩ. ܘܣܓܝ̈ܐܐ ܡܢܗܘܢ ܐܬܩܛܠ. ܘܡܢܗܘܢ ܨܕ: ܘܕܫܪܟܐ ܥܪܩ. ܘܠܒܼܟ ܐܦ
                    ܠܡܪ̈ܝܗܘܢ. ܘܡܚܼܘ ܘܐܘܒܕ ܡܢܗܘܢ ܠܣܓܝ̈ܐܐ. </p>
                <p>ܥܠ ܡܣܩܬܐ ܕܡܿܠܟܐ ܕܠܐܪܥܐ ܓܪܒܝܝܬܐ. ܘܥܠ ܒܢܝܢ ܕܩܠܢܝܩܣ. ܘܕܡܢ ܗܪܟ ܟܠܗ̈ܝܢ ܒܝ̈ܫܬܐ ܐܬ̈ܝ ܥܠ
                    ܐܪܥܐ܀ ܡܛܠ ܕܚܘܝܢܢ ܥܠ ܟܗܝܢܘܬܐ ܘܗܕܝܪܘܬܐ ܕܐܪܥܐܼ. ܘܥܠ ܟܠܗܝܢ ܛܒ̈ܬܐܼ. ܘܥܠ ܥܡܐ ܬܘܒ
                    ܡܪܡܪܢܐܼ. ܢܿܚܘܐ ܡܢ ܐܝܟܐ ܗܘܼܐ ܫܘܪܝܐ ܠܒܝ̈ܫܬܐ. ܟܬܝܒ ܒܢܒܝܐ: ܕܗܐ ܐܬܘܪܝܐܼ ܫܒܛܐ ܗܼܘ
                    ܕܪܘܓܙܝ. ܘܚܘܛܪܐ ܗܼܘ ܕܒܐܝܕܗܘܢ ܕܡܚܘܬܝ. ܥܠ ܥܡܐ ܚܠܦܐ ܐܫܕܪܝܘܗܝ. ܘܥܠ ܥܡܐ ܐܟܬܢܐ
                    ܐܦܩܕܝܘܗܝ. ܕܢܒܘܙ ܒܙܬܐ ܘܢܫܒܐ ܫܒܝܬܐ. <pb n="263"/> ܘܢܥܒܕܝܘܗܝ ܐܝܟ ܣܝܢܐ ܕܫܘ̈ܩܐ. ܘܬܘܒ.
                    ܡܛܠ ܕܐܡܼܪ܆ ܕܗܐ ܪܘܪ̈ܒܢܐ ܐܝܟ ܚܕܐ ܡܠܟ̈ܐ ܐܢܘܢ. ܡܛܠܗܢܐ ܠܐ ܚܕܐ ܡܪܝܐ ܥܠ ܥܠܝܡܝ̈ܗܘܢܼ ܘܥܠ
                    ܝܬܡ̈ܝܗܘܢܼ ܘܥܠ ܐܪ̈ܡܠܬܗܘܢ ܠܐ ܢܪܚܦ. ܡܛܠ ܕܟܠܗܘܢ ܚܠܦܝ̈ܢ ܘܒܝ̈ܫܝܢ. ܘܟܠ ܦܘܡ ܡܠܠ ܫܛܝܘܬܐ.
                    ܘܠܐ ܢܗܘܐܼ ܐܡܿܪ܆ ܕܡܪܝܡ ܓܦ̈ܐ ܘܦܿܬܚ ܦܘܡܗ ܘܢܨܪ ܩܕܡܘܗܝ. ܐܬܼܐ ܠܡ ܠܥܢܬ. ܘܒܡܟܡܣ ܣܼܡ
                    ܡܐܢ̈ܘܗܝ. ܥܒܼܪ ܠܡܥܒܪܐ ܕܓܒܥ ܠܒܝܬ ܒܝܬܢ. ܕܚܠܬܼ ܪܡܬܐܼ݂ ܘܓܒܥܬ ܫܐܘܠ ܥܪܩܼܬ. ܐܢܝܦ ܐܝܕܝܗ
                    ܥܠ ܛܘܪ̈ܝ ܨܗܝܘܢ ܘܥܠ ܪ̈ܡܬܐ ܕܐܘܪܫܠܡ. ܫܦܝܪ ܐܡܼܪ ܢܒܝܐ: ܟܕ ܚܼܙܐ ܒܥܝܢ ܕܢܒܝܬܘܐܿ. ܠܗܢܐ
                    ܚܘܝܐ ܚܪܡܢܐ ܟܕ ܡܬܗܦܟ.܀ ܒܗܕܐ ܫܢܬܐܼ ܥܪܩ ܡܿܠܟܐ ܡܢ ܐܝܟܐ ܕܥܡܿܪ ܗܘܐܼ. ܥܡ ܟܠܗܘܢ
                    ܪܘܪ̈ܒܢܘܗܝܼ. ܘܣܡܟ ܥܠ ܐܪܥܐ ܕܓܪܒܝܐܼ ܒܚܝ̈ܠܘܬܐ ܣܓܝ̈ܐܐ ܕܠܐ ܡܢܝܢ. ܐܬܼܐ ܠܡܘܨܠ. ܘܐܬܟܢܫܘ
                    ܪܘܪ̈ܒܐ ܥܡ ܙܥܘܪ̈ܐ ܕܟܠܗܿ ܡܘܨܠ. ܘܐܝܠܠܘ ܩܕܡܘܗܝ ܥܠ ܒܝ̈ܫܬܐ ܘܫܒܝ̈ܐ ܘܐܘ̈ܠܨܢܐ ܘܚܪܒܐ ܕܐܥܠܘ
                    ܥܠܝܗܘܢ ܡܘܣܐ ܒܪ ܡܘܨܥܒ. ܘܗܼܘ ܡܛܠ ܕܚܕܐ ܒܚܪܒܐ ܝܬܝܪ ܡܢ ܕܒܫܝܢܐܼ. ܠܟܘܠܗܘܢ ܕܚܼܩ ܡܢ
                    ܩܕܡܘܗܝ. ܟܕ ܘܐܦ ܒܝ̈ܫܬܐ ܪܘܪ̈ܒܬܐܐܣܩ ܒܪܘܪ̈ܒܢܝܗܢ. ܘܒܡܘܣܐ ܚܕܐ ܘܐܪܘܙ ܒܗ. ܐܝܟ ܡܿܢ ܕܐܫܟܚ
                    ܠܗ ܐܝܟ ܠܒܗ. ܘܐܡܼܪ ܕܐܫܟܚܬ ܓܒܪܐ ܐܝܟ ܠܒܝ܆ ܕܗܼܘ ܢܥܒܼܕ ܟܠܗܘܢ ܨܒܝ̈ܢܝ: ܘܟܠ ܕܒܠܒܝ ܢܥܒܼܕ.
                    ܘܢܗܠܟ ܩܕܡܝ ܡܟܝܠ ܒܥܘܼܠܐ ܟܠܗܢ ܝܘ̈ܡܬܝ܀ ܟܕ ܣܒܼܟ ܕܢܥܘܠ ܠܓܙܝܪܬܐ. ܘܫܡܼܥ ܒܗ ܥܒܣܼ ܕܐܝܬܘܗܝ
                    ܐܚܘܗܝ܆ ܘܐܦ ܐܡܝܪܐ ܥܠ ܓܙܝܪܬܐ: ܒܗܿܝ ܕܝܿܕܥ ܠܗ ܠܓܒܪܐ ܕܒܚܪܒܐ ܨܒ̈ܝܢ ܐܦܘ̈ܗܝ ܝܬܝܪ ܡܢ
                    ܕܒܫܝܢܐ: ܘܒܝܕ ܕܗܕܝܪܐ ܗܘܬܼ ܐܪܥ ܕܓܙܝܪܬܐ ܒܟܪ̈ܡܐ ܘܒܙܪܥܐ ܘܒܝܬܒܐ ܒܝܘ̈ܡܝ ܥܒܣ. ܡܛܠ ܕܓܒܪܐ
                    ܐܝܬܘܗܝ ܡܪܚܡܢܐ ܘܨܿܒܐ ܒܫܝܢܐܼ. ܫܠܼܚ ܩܠܝܠܐܝܬ ܠܟܠܗܘܢ <pb n="264"/> ܐܬܪ̈ܘܬܐܼ݂ ܕܥܪܘܩܘܢ
                    ܘܐܪܦܘ ܩܘܪ̈ܝܣ ܕܠܐ ܐܢ̈ܫܐ ܩܕܡܘܗܝ. ܗܼܢܘܢ ܕܝܢ ܒܢ̈ܝ ܩܘܪ̈ܝܣ ܠܐ ܐܬܒܢܝܘܼ. ܘܠܐ ܐܣܬܟܠ ܠܗܿܝ
                    ܕܐܬܟܪܬ ܠܗܘܢ: ܐܠܐ ܝܬܒܼܘ ܘܫܠܼܘ. ܟܕ ܕܝܢ ܥܼܠ ܘܚܙܗܿ ܠܐܪܥܐ ܕܟܗܝܢܐ ܘܗܕܝܪܐ ܘܫܦܝܪ ܘܡܠܝܐ
                    ܟܠܗܝܢ ܛܒ̈ܬܐ: ܡܛܠ ܕܝܘ̈ܡܬܐ ܐܝܬܝܗܘܢ ܗܘܼܘ ܕܐܝܪ: ܘܒܗܿ ܥܕܟܝܠ ܗܘ̈ܝ ܟܠܗܝܢ ܥ̈ܠܠܬܗܿ. ܟܕ
                    ܕܝܢ ܗܠܝܢ ܚܼܙܐ ܘܐܬܒܩܝ ܒܗܿ ܒܐܪܥ ܕܗܕܝܪܐ ܒܝܬܒܐ ܣܓܝܐܐܼ. ܠܘ ܐܝܟ ܗܿܝ ܕܙܕܩܐ ܥܒܼܕ ܠܘܬ
                    ܐܚܘܗܝܼ. ܟܕ ܚܼܙܐ ܠܫܝܢܐ ܗܢܐ ܕܒܫܘܠܛܢܗ. ܐܠܐ ܚܠܦ ܛܝܒܘܬܐ ܕܥܠ ܗܕܐܼ: ܢܗܼܡ ܥܠܘܗܝ ܐܝܟ
                    ܐܪܝܐܼ ܡܐ ܕܨܒܿܐ ܕܢܬܒܪ. ܘܟܕ ܐܬܼܐ ܠܘܩܒܠܗ ܕܢܩܒܠܗ ܒܙܘܚܐ ܐܝܟ ܕܙܕܩ ܠܡ̈ܠܟܐܼ. ܕܚܩܗ ܡܢ
                    ܩܕܡܘܗܝ. ܘܫܼܕܝܗܝ ܐܝܟ ܕܠܢܘܪܒܐ ܡܣܠܝܐ. ܘܐܦܠܐ ܕܢܬܚܙܐ ܩܕܡܘܗܝ ܝܗܼܒ ܠܗ. ܟܕ ܐܡܿܪ ܕܐܝܟܘ
                    ܕܐܡܼܪܬ ܕܚܪܘܒܐ ܓܙܝܪܬܐ. ܘܫܕܝܗܝ ܡܢ ܫܘܠܛܢܗ. ܘܢܣܒ ܡܠܗ. ܘܐܦ ܐܬܚܫܚ ܠܘܬܗ ܒܟܠܗܝܢ ܒܝ̈ܫܬܐ.
                    ܘܟܕ ܗܠܝܢ ܥܼܒܕ ܒܐܚܘܗܝܼ. ܐܬܼܐ ܥܠ ܢܨܒܝܢ ܘܥܠ ܟܦܠܬܘܬܐ. ܘܦܫܼܛ ܠܩܠܢܝܩܣ. </p>
                <p>ܥܠ ܒܢܝܢܐ ܕܩܠܢܝܩܣ ܕܬܪ̈ܬܝܢ܀ ܡܛܠ ܕܓܒܪܐ ܗܢܐ ܒܬܪ ܚܪ̈ܫܐ ܘܩܨ̈ܘܡܐܼ ܨܠܝܬ ܗܘܬܼ ܢܦܫܗ. ܘܟܠ ܡܐ
                    ܕܐܡܪܝܢ ܗܘܘ ܠܗ ܢܩܿܦ ܗܘܐ ܘܠܗ ܥܒܿܕ ܗܘܐ. ܟܕ ܕܝܢ ܐܡܼܪ ܠܗܘܢ ܥܠ ܙܒ̈ܢܐ ܘܥܠ ܡ̈ܠܟܘܬܐܼ. ܩܪܫ
                    ܗܼܢܘܢ ܡ̈ܠܐ ܫܛܘܪ̈ܬܐ ܘܦܟܝ̈ܗܬܐܼ ܘܐܘܫܼܛ ܝܗܼܒ ܠܗ. ܐܝܟ ܡܐ ܕܐܝܬ ܥܝܕܐ ܠܫܐܕ̈ܐ ܕܢܛܥܘܢ
                    ܠܐܝܠܝܢ ܕܡܬܕܢܝܢ ܠܗܘܢ. ܘܐܡܼܪ ܠܗܼ. ܕܗܘܿܐ ܓܒܪܐ ܡܠܟܐܼ ܘܒܢܐ ܡܕܝܢܬܐ ܥܠ ܓܢܒ ܩܠܢܝܩܣ. ܘܐܦ
                    ܐܙܠ ܠܐܘܪܫܡ ܘܒܢܐ ܡܣܓܕܐ ܬܡܢ. ܗܢܐ ܡܡܠܟ ܐܪ̈ܒܥܝܢ ܫܢܝ̈ܢ. ܗܼܘ ܕܝܢ ܕܘܝܐ ܐܡܼܪ ܕܐܢܐ ܐܝܬܝ.
                    ܘܫܕܪ ܐܝܬܝ ܩܠܓܪ̈ܐ ܡܢ ܟܠܗܼܿ ܓܙܝܪܬܐ. ܘܦܩܼܕ ܠܗܘܢ ܕܢܡܚܘܢ ܠܒܢ̈ܐܼ. ܘܢܒܢܘܢ ܐܪ̈ܕܝܟܠܐ
                    ܫܘܪܐ. <pb n="265"/> ܥܠ ܥܪܘܩܝܐ ܕܐܪ̈ܡܢܝܐ ܡܢ ܒܝܬ ܪ̈ܗܘܡܝܐ: ܘܥܠ ܚܪܒܐ ܕܥܒܼܕ ܛܝ̈ܝܐ
                    ܒܪ̈ܗܘܡܝܐ. ܟܕ ܕܝܢ ܗܼܘ ܡܠܿܟܐ ܐܝܬܘܗܝ ܒܩܠܢܝܩܣ: ܢܦܩܘ ܐܪ̈ܡܢܝܐ ܡܢ ܒܝܬ ܗܿܘ ܥܠ ܚܣ̈ܢܐ
                    ܓܘܝ̈ܐ. ܘܒܥܼܘ ܡܢܗܼ ܕܢܐܙܠ ܠܘܩܒܠܗܘܢ. ܕܒܿܥܝܢ ܠܡ ܕܢܦܩܘܢ ܠܓܙܝܪܬܐ. ܗܠܝܢ ܕܝܢ ܐܝܬܝܗܘܢ
                    ܗܘܼܘ ܡܢ ܗܠܝܢ ܕܥܼܠ ܥܡ ܟܘܣܢ. ܟܕ ܕܝܢ ܥܠܼܘ ܘܕܒܪ ܐܢܫܘܬܗܘܢ ܘܢܦܼܩ܆ ܘܐܦ ܐܬܼܘ ܛܝ̈ܝܐ
                    ܠܘܩܒܠܗܘܢ. ܫܡܼܥ ܪܝܫܢܐ ܗܿܘ ܕܩܡܚܼ. ܘܕܒܪ ܚܝܠܐ ܘܕܪܦ ܒܬܪܗܘܢ. ܘܐܕܪܟ ܗܢܘܢ ܠܗܘܢ
                    ܘܠܢܫܘܬܗܘܢܼ ܟܕ ܫܪܝܢ ܒܡܪܓܐ ܚܕ. ܐܪ̈ܡܢܝܐ ܕܝܢ ܡܛܠ ܕܡܢ ܒܪܝܫܝܬ ܢܟ̈ܝܠܐܐܢܘܢܼ ܘܒܢܟܠܐ
                    ܡܗܠܟܝܢ܆ ܥܪܩܘ ܡܢܗܘܢ ܐܢ̈ܫܐܼ ܘܐܬܘ ܐܘܕܥ ܠܛܝܝ̈ܐ ܐܝܟܐ ܕܫܪܝܢ ܗܘܘ. ܡܛܠ ܕܠܘ ܣܓܝ ܪ̈ܚܝܩܝܢ
                    ܗܘܘ. ܘܟܕ ܫܪܝܢ ܗܠܝܢ ܪ̈ܗܘܡܝܐ ܘܕܡܝܟܝܢ ܕܠܐ ܪܢܝܐܼ. ܥܼܠ ܥܠܝܗܘܢ ܛܝ̈ܝܐܿ ܒܡܛܪܬܐ ܕܬܪ̈ܬܝܢ
                    ܕܠܠܝܐ. ܘܡܢ ܫܠܝ ܢܦܼܠ ܥܠܝܗܘܢܼ. ܘܚܪܒܘ ܐܢܘܢ ܒܦܘܡܐ ܕܣܝܦܐ. ܘܣܓ̈ܝܐܐ ܡܢܗܘܢ ܨܕ. ܘܐܚܬ ܐܢܘܢ
                    ܠܗܠܝܢ ܕܨܕ ܒܐܝܕܐܼ. ܘܠܪ̈ܝܫܝܗܘܢ ܕܐܝܠܝܢ ܕܩܛܠ ܠܘܬ ܡܠܟܐ ܠܩܠܢܝܩܣ. ܟܕ ܨܿܒܝܢ ܕܢܣܒܘܢ ܡܢܗ
                    ܡܘܗܒܬܐ ܥܡ ܫܡܐ ܘܢܨܚܢܐ ܗܼܘ ܕܝܢ ܚܠܦ ܡܘܗܒܬܐ ܩܘܒܠܐ ܒܝܫܐ ܩܒܠ ܐܢܘܢ. ܟܕ ܐܡܿܪܝܢ ܕܐܦ
                    ܥܒܿܕܗܘܢ ܢܣܼܒ. </p>
                <p>ܥܠ ܡܥܕܠܢܐ ܕܫܕܪ ܥܠ ܐܪܥܐ܀ ܬܘܒ ܟܕ ܚܙܗܿ ܠܐܪܥܐ ܕܟܗܝܢܐ ܒܥܡܘܪ̈ܐ: ܨܒܼܐ ܕܢܥܒܕ ܬܥܕܝܠܐ. ܠܘ
                    ܟܕ ܨܿܒܐ ܒܪ̈ܚܡܐ ܐܘ ܒܝܬܒܐ ܐܘ ܒܫܝܢܐܼ. ܐܠܐ ܕܢܘܣܦ ܐܢܫ̈ܐ ܣܓܝ̈ܐܐ ܒܟܣܦ ܪܝܫܐܼ. ܘܕܢܘܣܦ ܠܗܿ
                    ܠܐܪܥܐ ܡܕܬܐ ܘܥܩ̈ܬܐ. ܘܫܕܪ ܐܝܬܝ ܠܗ ܐܢ̈ܫ ܡܕܪ̈ܡܐ ܘܡ̈ܨܢܥܐܼ. ܘܥܒܼܕ ܐܢܘܢ ܥܡ̈ܠܐ. ܘܫܕܪ
                    ܐܢܘܢ ܠܐܬܪ̈ܘܬܐܼ. ܕܢܟܬܒܘܢ ܠܟܠܗܘܢ ܒܢ̈ܝ ܐܢ̈ܫܐ <pb n="266"/> ܥܠ ܨܘܦܿܝ ܘܡܥܣܪ̈ܢܐ ܬܘܒ
                    ܕܫܕܪ ܥܠ ܐܪܥܐ܀ ܬܘܒ ܥܒܼܕ ܐܢܫ̈ܐ ܡܪܝܪ̈ܝ ܢܦܫܐ ܥܠ ܨܘܦܿܝ ܘܥܠ ܥܘܣܪܐ. ܘܡܛܠ ܕܥܡܠܐ ܗܢܐ
                    ܕܥܼܒܕ ܥܠ ܨܘܦܝ ܡܓܘܫܐܐܝܬܘܗܝ ܘܕܠܐ ܐܠܗܼ ܐܦ ܕܠܐ ܪ̈ܚܡܐܼ. ܥܒܼܪ ܒܡܕ̈ܝܢܬܐ ܟܠܗܝܢ ܕܓܙܝܪܬܐ܆
                    ܘܟܬܒ ܫܘ̈ܩܐ ܘܟܠ ܕܘܟܬܐ ܕܡܙܕܒܢ ܒܗܿ ܡܕܡ. ܘܚܢܘ̈ܬܐ ܕܫܘ̈ܩܐ ܟܠ ܕܠܐ ܥܝܠܐ ܗܘܬ ܒܬܥܕܝܠ ܢܣܒܗܿ
                    ܐܝܟ ܕܠܡܿܠܟܐ. ܘܪܚܝܐܼ ܗܟܘܬ. ܘܡܫܚܗ ܠܫܘܩܐ ܒܚܒܠܐ܆ ܡܢ ܬܪܥ ܠܬܪܥܐ ܕܡܕܝܢܬܐܼ ܡܢ ܡܕܢܚܐ
                    ܠܡܥܪܒܐܼ ܘܡܢ ܓܪܒܝܐ ܗܟܘܬ ܠܬܝܡܢܐ. ܘܠܒܪ ܡܢ ܫܘܩܐ ܡܫܚ ܐܪ̈ܒܥܝܢ ܐܡ̈ܐ ܠܟܐ ܘܠܟܐ: ܘܐܢ ܒ̈ܬܐ
                    ܘܐܢ ܚܢܘ̈ܬܐ: ܟܒܫ ܒܗܠܝܢ ܐܪ̈ܒܥܝܢ ܐܡ̈ܐ ܘܟܬܼܒ ܐܢܘܢ. ܘܟܠ ܕܘܟܬܐܕܠܐ ܟܬܼܝܒܐ ܗܘܬ ܒܬܥܕܝܠܼ.
                    ܐܢ ܓܢܬܐ ܘܐܢ ܪܚܝܐ ܘܐܢ ܙܪܥܬܐܼ. ܟܬܒܗܿ ܒܨܘܦܝܿ. ܐܝܟ ܕܠܡܠܟܐ ܘܐܦ ܠܫܘܪܐ ܟܕ ܚܕܪ
                    ܘܠܦܪ̈ܩܣܘܗܝ ܟܬܒ ܐܢܘܢ. ܘܥܠ ܐܪ̈ܒܥܝܢ ܐܡܝ̈ܢ ܡܢܗ ܟܬܼܒ ܟܕ ܚܕܪ. ܘܗܟܢܐ ܥܒܼܕ ܠܟܠܗܝܢ
                    ܡܕܝ̈ܢܬܐ ܕܓܙܝܪܬܐ ܘܕܡܥܪܒܐ. ܡܛܠ ܕܗܼܘ ܥܒܼܪ ܥܠ ܓܙܝܪܬܐ ܘܥܠ ܡܥܪܒܐܼ. ܘܐܦ ܥܠ ܐܪܡܢܝ
                    ܕܐܪ̈ܒܥ. ܘܩܒܠ ܐܢܝ̈ܢ ܡܢܗ ܐܢܫ̈ܐ ܐܚܪ̈ܢܐ ܠܕ̈ܘܟܝܬܐ ܗܠܝܢ ܒܩܛܝܥܬܐ. ܘܗܼܘ ܢܚܼܬ ܠܚܪܢ. ܘܡܟܝܠ
                    ܠܝܬ ܡܕܡ ܐܠܐ ܓܝܣܐ ܘܚܘܦܝܐ: ܕܐܙܠ ܠܒܝܟ ܘܕܐܬܐ ܬܘܒ ܠܒܼܝܟ. ܘܡܪܝܛ ܘܫܩܝܠ ܟܠ ܕܐܝܬ ܥܡܗ. ܐܢ
                    ܙܒܿܢ ܘܐܢ ܠܐ ܡܿܙܒܢ: ܟܠ ܡܿܢ ܕܐܝܬ ܗܘܼܐ ܥܡܗ ܡܕܡ ܠܒܟܘܗܝ ܘܫܩܼܠܘ ܥܒܿܕܗ. ܘܢܦܩܝܢ ܗܘܘ ܐܦ
                    ܠܚܩ̈ܠܬܐ ܘܠܐܘܪ̈ܚܬܐ: ܘܠܒܟܝܢ ܟܠ ܥܒܪ̈ܝ ܐܘܪܚܐ. </p>
                <p>ܥܠ ܡܥܣܪ̈ܢܐ܀ ܥܼܒܕ ܕܝܢ ܐܦ ܥܡܠܐ ܐܚܪܢ ܥܠ ܥܘܣܪܐܼ݂ ܘܫܕܪܗ ܥܠ ܚܪܒܐ ܕܐܪܥܐ. ܗܢܐ ܕܝܢ ܟܕ ܐܬܼܐ
                    ܘܥܼܠ ܠܡ̈ܕܝܢܬܐܼ. ܥܼܠ ܠܫܘ̈ܩܐ ܘܥܼܒܪ ܠ ܚܢ̈ܘܬܐ. ܘܟܬܿܒ ܗܘܐ ܥܿܒܕܐ ܕܒܓܘܗܿ. ܘܐܢ ܕܝܢ ܐܝܬ
                    ܗܘܐ ܒܡܐܐ ܙܘ̈ܙܐܼ. ܟܬܿܒ ܗܘܐ ܗܼܘ ܒܡ̈ܬܝܢ. ܘܫܩܿܠ <pb n="267"/> ܗܘܐ ܥܘܣܪܐ ܟܠ ܡܐܐ
                    ܙܘ̈ܙܐܼ ܚܡ̈ܫܐ. ܘܐܢ ܡܫܟܚ ܗܘܐ ܟܘܠ ܡ̈ܐܐ ܥܣܪ̈ܐ. ܘܬܘܒ ܢܿܦܩܝܢ ܠܐܘܪ̈ܚܬܐ. ܘܕܥܒܪ ܘܕܐܙܿܠ ܥܡ
                    ܕܐܬܿܐ ܫܠܚܘܗܝ. ܘܢܿܦܝܢ ܐܦ ܕ̈ܘܝܐ ܕܒܡܕ̈ܝܢܬܐ. ܘܛܦܿܫܝܢ ܗܘܘ ܒܐܘܪ̈ܚܬܐ ܒܠ̈ܝܠܘܬܼܐ. ܘܥܿܠܝܢ
                    ܘܣܦܚܝܢ ܗܘܘ ܒܟܪ̈ܡܐ ܐܝܠܝܢ ܕܥܒܿܪܐ ܥܠܝܗܘܢ ܐܘܪܚ ܡܿܠܟܐ. ܘܟܕ ܥܒܿܪܝܢ ܐܢ̈ܫܐ ܬܓܪ̈ܐ
                    ܡܣܟ̈ܢܐܿ. ܘܐܝܠܝܢ ܕܥܿܠܢ ܒܬܪ ܦܘܬܐܼ ܠܒܟܝܢ ܗܘܘ ܠܗܘܢ ܩܫܝܐܝܬ. ܘܐܡܿܪܝܢ܆ ܕܐܘ ܗܒ ܠܢ ܙܦܠܢ܆
                    ܐܘ ܩܿܪܘܒܘܢ ܨܝܕ ܐܡܝܪܐ. ܘܗܟܢܐ ܟܡܐ ܕܨܒܿܝܢ ܗܘܘ ܫܿܩܠܝܢ ܡܢܗܘܢ. ܘܠܡܚܣܢ ܡܫܕܪܝܢ ܗܘܘ ܠܗܘܢ.
                    ܐܢ̈ܫܐ ܡܣܟ̈ܢܐ ܕܥܿܠܝܢ ܗܘܘ ܒܬܪ ܦܘܬܐܼ. ܠܿܒܟܝܢ ܗܘܘ ܠܗܘܢܼ ܘܫܿܩܠܝܢ ܟܠܡܕܡ ܕܐܝܬ ܥܡܗܘܢ.
                    ܘܟܕ ܡܦܝܣܝܢ ܗܘܘ ܠܗܘܢ ܕܢܬܠܟܘܢ ܠܗܘܢ ܕܢܥܪܩܢܼ ܐܡܿܪܝܢܼ ܙܠܘ ܥܩܘܪ ܬܠ̈ܬܐ ܝܘ̈ܡܬܐ ܒܙܘܙܐ ܐܘ
                    ܐܪ̈ܒܥܐ. ܐܝܟ ܗܿܘ ܕܒܓܢܬܗ ܥܩܿܪ ܗܘܐܼ ܡܚܫܒ ܗܘܐ ܥܡܗܘܢ. ܘܗܟܢܐ ܒܟܠܕܘܟ ܡܫܠܚܝܢ ܗܘܘ ܒܢܝ̈ܢܫܐ
                    ܠܡ̈ܣܟܢܐ. ܘܐܦ ܗܢܘܢ ܓܢܒ̈ܐܼ ܟܠ ܐܝܟܐ ܕܡܫܿܟܚܝܢ ܗܘܘ ܐܢ̈ܫܐ ܡܣ̈ܟܝܢܐ ܥܒܪ̈ܝ ܐܘܪܚܐܼ ܥܒܼܕ
                    ܢܦܫܗܘܢ ܐܝܟ ܠܡ ܡܥܣܪ̈ܢܐܼ ܘܫܠܼܚ ܐܢܘܢ. ܘܡܛܝܠ ܠܐ ܣܢܝܩܝܢ ܗܘܘ ܕܢܟܡܢܘܢ ܒܐܘܪ̈ܚܬܐ ܒܠܠܝܐܼ.
                    ܕܒܦܠܓܗ ܕܝܘܡܐ ܣܥܿܪܝܢ ܗܘܘ ܨܒܝܢܗܘܢ ܘܢܝܚܗܘܢ܀ ܟܬܒܘܢ ܕܝܢ ܐܦ ܥܒܘܪܐ ܕܒܢܝ̈ܢܫܐ. ܘܟܕ ܐܝܬ
                    ܗܘܐ ܠܐܢܫ ܚܡ̈ܫܝܢ ܓܪ̈ܝܒܐܼ. ܟܬܒܘܢ ܗܼܢܘܢܼ ܐܠܦܐ. ܟܡܐ ܕܨܒܿܐ ܗܘܐ ܨܒܝܢܗܘܢ ܟܬܒܿܝܢ ܗܘܘ.
                    ܐܠܐ ܒܗܿ ܒܗܕܐ ܫܢܬܐ ܠܐ ܐܚܣܪ ܡܕܡ. <pb n="268"/> ܥܠ ܡܟܪܟܕܢܐܼ ܘܥܠ ܛܒ̈ܥܐ܀ ܥܒܼܕ ܕܝܢ
                    ܥܡܠܐ ܐܚܪ̈ܢܐ ܕܢܟܪܟܕܘܢܛܒܘܥ ܐܢܘܢ ܠܒܢܝ̈ܢܫܐ ܒܩܕܠܗܘܢ ܐܝܟ ܥܼܒ̈ܕܐ. ܘܟܠ ܐܡܿܪ ܢܒܝܐܼ ܕܠܐ
                    ܫܩܝܠ ܠܪܘܡܗܿ ܕܚܝܘܬܐ ܗܿܝ ܒܝܬ ܥܝ̈ܢܘܗܝ. ܗܪܟܐ ܕܝܢ ܠܘ ܒܠܚܘܕ ܒܝܬ ܥܝ̈ܢܐ ܛܥܢܝܢ ܗܘܘܼ. ܐܠܐ
                    ܥܠ ܬܪ̈ܬܝܗܝܢ ܐܝܕ̈ܘܗܝܼ ܘܥܠ ܚܕܝܗ ܘܐܦ ܥܠ ܚܨܗ. ܗܢܐ ܟܕ ܐܬܼܐ ܝܬܝܪ ܡܢ ܟܠܗܘܢ ܗܠܝܢ ܕܩܕܡܘܗܝ
                    ܐܙܝܥܗܿ ܠܐܪܥܐ ܒܡܬܝܬܗ. ܡܛܠ ܗܿܝ ܕܦܩܝܕ ܗܘܐ ܢܛܒܥ ܐܢܘܢ ܥܠ ܐܝܕ̈ܝܗܘܢܼ ܛܒܥܐ ܕܠܐ ܥܿܒܪ ܗܘܐ
                    ܐܘ ܡܬܠܚܐܡܢ ܕܘܟܬܗ ܟܠ ܝܘ̈ܡܝ ܚܝ̈ܝ ܒܪܢܫܐ. ܟܕ ܥܼܠ ܕܝܢ ܠܡܕ̈ܝܢܬܐܼ ܐܫܬܓܫܘ ܟܠܗܘܢ
                    ܒܢܝ̈ܢܫܐܼ. ܘܥܪܩ ܡܢ ܩܕ=ܡܘܗܝ. ܘܐܬܚܕܘ ܚܢ̈ܘܬܐܼ. ܘܒܼܛܠܘ ܫܘ̈ܩܐ ܡܢ ܙܒܢܐ ܘܙܘܒܢܐ. ܘܒܛܠ ܐܦ
                    ܐܘܪ̇ܗܬܐ ܡܢ ܥ̈ܠܘܠܐ ܘܡܢ ܢܦܘ̈ܩܐ. ܥܠܘ̈ܠܐ ܟܠܘ ܒܝܕ ܕܕܚܠܘ ܡܢ ܒܝܫ̈ܬܐ. ܢܦܘ̈ܩܐ ܕܝܢ ܬܘܒ
                    ܟܠܘܼ. ܒܝܕ ܕܠܒܼܟ ܬܪ̈ܥܐ ܘܠܐ ܝܗܼܒ ܠܐܢܫ ܢܦܘܩ ܡܢ ܡܕܝܢܬܐ. ܘܟܕ ܗܟܢܐ ܥܒܕ ܐܝܟ ܝܘ̈ܡܬܐ
                    ܕܫܒܬܐ ܚܕܐ: ܘܠܐ ܦܫ ܐܢܫ ܒܫܘܩܐܼ. ܘܠܐ ܡܢ ܐܬܪܐ ܐܢܫ ܬܘܒ ܥܐܠ ܠܡܕܝܢܬܐܼ݂ ܫܕܪ ܥܡ̈ܠܐ
                    ܕܓܙܝܬܐ: ܨܕܝ ܗܿܘ ܕܐܬܣܝܡ ܚܠܦ ܥܒܣܼ ܕܢܥܩܘܪ ܓܙܝܬܐ. ܟܕ ܐܡܪܝܢ ܕܥܡܐ ܥܪܝܩ ܡܢ ܗܢܐ: ܘܐܢ ܠܐ
                    ܐܙܿܠ ܡܢ ܗܪܟܐܼ. ܬܬܒܼܥ ܓܙܝܬܐ ܠܐ ܡܼܨܝܬ. ܗܼܘ ܕܝܢ ܟܕ ܗܠܝܢ ܫܡܼܥܼ. ܫܕܪ ܟܬܒܐ ܒܬܪܗܼ
                    ܘܢܚܼܬ. ܘܗܘܼܐ ܪܘܚܬܐ ܩܠܝܠ ܙܒܢܐ ܥܠ ܒܢ̈ܝܢܫܐ ܡܢ ܗܢܐ. ܡܛܠ ܕܒܗܕܐ ܫܢܬܐ ܒܛܼܠ. </p>
                <p>ܥܠ ܓܠܘ̈ܬܐ܀ ܥܗܒܼܕ ܕܝܢ ܐܦ ܥܡܠܐ ܐܚܪܢܐܼ ܕܢܓܠܐ ܟܠ ܐܢܫ ܠܐܬܪܗ ܘܠܒܝܬ ܐܒܘܗܝ. ܐܦ ܗܢܐ ܬܘܒ
                    ܥܼܒܕ ܐܦ ܗܼܘ ܥܡ̈ܠܐܼ݂ ܘܫܕܪ ܠܡܕ̈ܝܢܬܐ. ܠܘ ܠܟܠ ܡܕܝܢܬܐ ܚܕ ܥܡܠܐ: ܐܠܐ ܕܟܠ ܡܕܝܢܬܐ ܥܡܠܐ
                    ܡܫܕܪ ܗܘܼܐ ܠܗ ܥܠ ܡܕܝܢܬܐ ܐܚܪܝܬܐ. ܐܝܟܢܐ ܕܒܚܕܐ ܡܕܝܢܬܐ ܢܬܟܢܫܘܢ ܥܡ̈ܠܐܼ. ܐܝܟ ܟܘܠ ܡܕܝܢܬܐ
                    ܕܒܓܙܝܪܬܐ ܥܡܠܐ ܚܕ ܥܠ ܓ̈ܠܘܬܐ. <pb n="269"/> ܘܡܝܠ ܠܝܬ ܗܘ ܦܘܠܛܐ ܠܚܕ ܡܢ ܓܒ̈ܝܢ: ܐܠܐ
                    ܒܙܘܙܝܐ ܘܒܝܫܬܐ܆ ܘܥܘܼܠܐ ܘܪܘܫܥܐ ܘܟܠܗܘܢ ܗܘܦܟ̈ܐ ܒܝ̈ܫܐܼ. ܘܡܣܘܪܝܐ ܥܡ ܛܠܘܡܝܐ. ܘܦܘܪܥܢܐ
                    ܕܒ̈ܢܝܢܫܐ ܚܕ ܡܢ ܚܕ. ܠܘ ܒܠܚܘܕ ܡܢ ܒܪ̈ܝܐܼ ܐܠܐ ܡܢ ܓܘܝ̈ܐ. ܘܐܚܐ ܥܠ ܐܚܘܗܝ ܡܬܢܟܠ ܗܘܐ:
                    ܘܗܼܘ ܠܗܿܘ ܡܿܣܪ ܗܘܐ.. ܥܒܼܕ ܕܝܢ ܥܠ ܡܪܕܐ ܓܒܪܐ ܦܘܪܣܝܐ ܕܢܘܒܠ ܓܠܘܬܗܿ ܘܢܥܩܘܪ ܓܙܝܬܗ܇ ܡܛܠ
                    ܕܝܬܝܪ ܡܢ ܟܠ ܕܘܟ ܥܪܝܩ ܗܘܐ ܥܡܗܿ. ܘܥܒܝܕܐ ܗܘܬܼ ܟܠܗܿ ܐܪܥܐ ܕܛܝ̈ܝܐ. ܘܣܘܪ̈ܝܝܐ ܥܪܩܼ ܟܠܗܘܢ
                    ܡܢ ܒܝܢܬܗܘܢ. ܫܡܗ ܕܝܢ ܐܝܬܘܗܝ ܟܠܝܠ ܒܪ ܙܕܢ. ܗܢܐ ܒܝ̈ܫܬܐ ܣܓ̈ܝܬܐ ܐܣܒܠ ܐܢܘܢ ܠܛ̈ܝܝܐ. ܠܐ
                    ܡܢܩܕܡܘܗܝ ܐܦܠܐ ܡܢ ܒܬܪܗ ܐܫܬܟܚ ܠܗ ܚܒܪܐ ܒܒܥܠܕܒܒܘܬܐ ܕܠܘܩܒܠ ܛܝ̈ܝܐ. ܫܕܪ ܐܡܝܪ̈ܢܐ ܡܢ ܕܝܠܗ
                    ܠܡܕ̈ܝܢܬܐ ܟܠܗܝܢ: ܘܟܠܢܫ ܕܡܫܬܡܥܐ ܗܘܬܼ ܥܠܘܗܝ ܕܗܘܼܐ ܗܘܐ ܠܗ ܐܘ ܠܐܒܘܗܝ ܐܘ ܠܐܒܘܗܝ ܕܐܒܘܗܝ
                    ܡܢ ܡܪܕܐ܆ ܡܢ ܐܪ̈ܒܥܝܢ ܐܘ ܚ̈ܡܫܝܢ ܫ̈ܢܝܢ܆ ܥܿܩܪ ܗܘܐ ܠܗ ܡܢ ܒܝܬܗ ܘܡܢ ܩܪܝܬܗ ܘܡܢ ܐܪܬܗ܆
                    ܘܡܚܬ ܗܘܐ ܠܗ. ܨܝܕ ܗܢܐ ܠܐ ܫܘܚܕܐ ܡܫܬܩܠ ܗܘܐ: ܘܐܦܠܐ ܦܝܣܬܐ ܡܬܩܒܠܐ ܗܘܬܼ. ܘܐܦܠܐ ܣܓܝ
                    ܡܬܡܪܛܝܢ ܗܘܘ. ܘܗܟܢܐ ܟܢܼܫ ܥܡܐ ܠܗ ܠܐܬܪܐ ܗܿܘ: ܥܕܡܐ ܕܠܝܬ ܗܘܐ ܕܘܟܬܐ ܐܘ ܩܪܝܬܐ ܐܘ ܚܪܒܬܐܼ
                    ܕܠܐ ܡܠܗܿ ܘܣܦܢܗܿ ܒܒܢܝ̈ܢܫܐ. ܛܝ̈ܝܐ ܕܝܢ ܐܥܒܼܪ ܐܢܘܢ ܐܬܪܐ ܥܠ ܐܬܪܐ. ܟܕ ܟܘܠ ܕܐܝܬ ܗܘܐ
                    ܠܗܘܢ ܢܣܒܗ. ܟܕ ܐܦ ܙܪ̈ܥܬܗܘܢ ܘܒ̈ܬܝܗܘܢ ܡܠܼܐ ܐܢ̈ܝܢ ܣܘܪ̈ܝܝܐ: ܘܚ̈ܛܝܗܘܢ ܐܙܪܥ ܐܢܝ̈ܢ
                    ܠܣܘܪ̈ܝܝܐ. ܘܐܦ ܐܝܠܝܢ ܕܥܬܝܪ̈ܝܢ ܒܗܘܢܼ. ܠܒܟܼ ܐܢܘܢ: ܘܒܫܢܕ̈ܐ ܕܠܐ ܪ̈ܚܡܐ ܐܬܚܫܚ ܥܡܗܘܢ܇
                    ܒܝܕ ܫܢ̈ܕܐ ܘܡܚ̈ܘܬܐ ܕܒܟܘܠ ܫܘܚ̈ܠܦܝܢ. ܘܟܕ ܕܝܢ ܡܝܬܐ ܗܘܐ ܠܚܕ ܡܢܗܘܢ ܘܡܥܒܪ ܗܘܐ ܡܓܪܥܬܐ ܥܠ
                    ܪܝܫܗ ܘܥܠ ܕܩܢܗ. ܘܥܿܒܕ ܗܘܐ ܠܗ ܟܠܝܠܐ ܕܠܝܫܐ ܘܣܝܡ ܒܪܝܫܗ. ܘܡܘܬܒ ܗܘܐ <pb n="270"/>
                    ܠܘܩܒܠ ܫܡܫܐ܆ ܘܪܡܿܐ ܗܘܐ ܡܫܚܐ ܥܠ ܪܝܫܗ: ܐܝܟܐ ܕܢܚܘܬ ܩܠܝܠ ܩܠܝܠ ܥܠ ܥܝ̈ܢܘܗܝ܇ ܘܐܦ ܪܝܫܗ
                    ܡܬܦܪܬܚ ܗܘܐ ܘܡܨܕܪ. ܥܡ ܨܦܘ̈ܦܐ ܕܫ̈ܩܐ ܘܕܨܒ̈ܥܬܐ ܘܕܕܪ̈ܥܐ. ܘܓܘ̈ܙܐ ܕܦܪܙܠܐ ܕܣܐܡ ܗܘܐ ܥܠ
                    ܥܝܢܝ̈ܗܘܢ. ܘܗܟܢܐ ܒܫ̈ܢܕܐ ܕܠܐ ܪ̈ܚܡܐ ܡܬܗܦܟ ܗܘܐ ܥܡܗܘܢ܆ ܘܠܣܓܝ̈ܐܐ ܡܢܗܘܢ ܐܘܒܕ. ܘܕܫܪܟܐ
                    ܥܼܪܩ ܘܥܒܼܪ ܐܬܪܐ ܥܠ ܐܬܪܐ܀ ܥܠ ܒܝ̈ܫܬܐ ܐܚܪ̈ܢܝܬܐ ܕܗ̈ܘܝ ܒܡܕ̈ܝܢܬܐ ܟܠܗܝܢ܆ ܢܩܪܐ ܠܪܒܐ
                    ܝܘܐܝܠ: ܕܗܼܘ ܩܕܡܝܐ ܚܼܙܐ ܐܢ̈ܝܢ܇ ܘܗܼܘ ܢܫܬܥܐ ܐܢ̈ܝܢ ܠܟܘܢ. ܫܡܥ ܗܕܐ ܩܫܝ̈ܫܐ܆ ܘܨܘܬ ܟܠ
                    ܥܡܘܪ̈ܝܗܿ ܕܐܪܥܐ: ܐܢ ܗܘܬܼ ܐܝܟ ܗܕܐ ܒܝܘܡܝ̈ܟܘܢ ܐܘ ܒܝܘܡ̈ܝ ܐܒܗ̈ܝܟܘܢ. ܐܫܬܥܘ ܥܠܝܗܿ
                    ܠܒܢܝ̈ܟܘܢ: ܘܒܢܝ̈ܟܘܢ ܠܒܢܝ̈ܗܘܢ܆ ܘܒܢܝ̈ܗܘܢ ܠܕܪܐ ܐܚܪܢܐ. ܕܡܕܡ ܕܐܘܬܪ ܩܡܨܐ ܦܪܚܐܼ ܐܟܠ ܩܡܨܐ
                    ܙܚܠܐ. ܘܡܕܡ ܕܐܘܬܪ ܩܡܨܐ ܙܚܠܐܼ ܐܟܠ ܨܪܨܘܪܐ.. ܟܕ ܚܙܐ ܢܒܝܐ ܠܙܒܢܐ ܗܢܐܼ. ܘܠܒܝ̈ܫܬܐ ܗܠܝܢ
                    ܕܒܗ ܥܬܝܕ̈ܢ ܕܢܐܝ̈ܬܝܢ ܥܠ ܒܢܝ̈ܢܫܐܼ ܗܠܝܢ ܐܡܼܪ. ܗܟܢܐ ܐܦ ܒܥܒܕܐ ܫܩܠܘ ܫܘܠܡܐ ܡܠܘ̈ܗܝ. ܕܡܿܢ
                    ܕܡܼܢ ܨܘܦܝ ܡܬܦܠܛ ܗܘܐܼ ܡܩܒܠ ܗܘܐ ܠܗ ܡܥܣܪܝܢܐ. ܘܡܿܢ ܕܡܢ ܡܥܣܪܢܐ ܦܼܠܛܼ ܩܒܠܗ ܓܠܘܝܐ. ܘܡܿܢ
                    ܕܡܼܢ ܓܠܘܬܐ ܥܼܪܩܼ ܩܒܠܘܗܝ ܡܫܠܚ̈ܢܐ. ܟܕ ܝܬܝܪ ܡܢ ܟܠܗܘܢܼ ܩܘܪ̈ܝܝܐ ܒܝ̈ܫܝܢ ܗܘܘ ܠܗܘܢ.
                    ܕܡܫܠܚܝܢ ܗܘܘ ܠܗܘܢܼ ܒܥ̈ܠܼܢ ܥ̈ܠܼܢ ܕܙܢ̈ܝܢ ܙܢ̈ܝܢ. ܘܒܝܕ ܕܥܡ̈ܠܐ ܕܓ̈ܠܘܬܐ ܕܡܠܝܐ ܗܘܬ ܟܠܗܿ
                    ܐܪܥܐܼ. ܚܠܝܢ ܗܘܘ ܕܢܬܚܙܘܢ ܩܕܡ ܫܘܠܛܢܐ: ܐܦ ܗܼܢܘܢ ܥܡ̈ܠܐ ܥܘ̈ܠܐ ܕܓܠ̈ܘܬܐܼ. ܟܠ ܕܚܙܝܢ ܗܘܘܼ
                    ܨܝܕܝܢ ܗܘܘ. ܐܘ ܡܪܛܝܢܗܘܘ ܠܗ ܘܫܩܠܝܢ ܥܒܕܗ܇ ܐܘ ܕܒܪܝܢ ܗܘܘ ܘܡܫܠܡܝܢ ܠܗ ܠܗܿܘ ܥܡܠܐ ܕܓܠܘܬܐ
                    ܕܐܪܥܗ. ܐܝܟܢ ܕܐܢܫ ܠܐ ܢܐܡܪ ܡܢ ܒܝܫܬܐ ܚܕܐ. ܡܛܠ ܕܚܕ ܠܚܕ ܡܨܕܝܢ ܗܘܘ ܠܗܘܢ. ܘܥܠ ܡܙܠܬܗܘܢ
                    ܠܘ ܣܓܝ ܝܿܨܦܝܢ <pb n="271"/> ܗܘܘ. ܐܠܐ ܕܡܿܫܠܚܝܢ ܗܘܘ ܠܗ ܐܝܟ ܨܒܥܐܼ. ܘܐܗܡܝܘ ܡܢܗ ܩܠܝܠ.
                    ܐܝܟ ܕܢܥܪܘܩ ܡܢܗܘܢ ܘܠܐ ܢܐܙܠ ܥܡܗܘܢ ܘܢܟܣ ܐܢܘܢܼ ܕܚܛܦܘ ܥܒܕܗ. ܘܬܘܒ ܘܢ ܓܕܫ ܘܨܕܘܗܝ ܒܫܝܢ
                    ܗܘܘ ܠܗ ܡܢ ܩܕܡܝܬܐ. ܘܗܟܢܐ ܒܟܠܗܘܢ ܐܬܪ̈ܘܬܐ ܕܓܙܝܪܬܐ ܫܿܘܐ ܗܘܐ ܪܘܓܙܐ ܗܢܐ܀ ܬܘܒ ܦܼܩܕ ܕܠܐ
                    ܐܢܫ ܢܚܨܘܕ: ܠܐ ܛܝܝܐ ܐܦܠܐ ܣܘܪܝܝܐ.. ܦܘܩܕܢܐ ܗܢܐ ܩܕܡ ܕܢܥܘܠ ܠܓܙܝܪܬܐ ܐܬܦܼܩܕ܆ ܕܠܐ ܐܢܫ
                    ܢܚܨܘܕ ܐܘ ܢܕܪܟ. ܡܛܠ ܗܿ ܝܕܨܒܿܐ ܗܘܐ ܕܢܚܙܐ ܟܠܗܿ ܥܠܠܬܐ. ܘܒܗܿ ܒܫܢܬܐ ܡܠܝܐܝܬ ܥܠ ܥܒܘܪܐ
                    ܒܟܠܕܘܟ. ܘܟܕ ܕܝܢ ܐܬܼܐ ܘܚܼܙܐ ܟܠܡܕܡ܇ ܘܥܼܒܕ ܟܠ ܒܝܫܬܐ ܒܥܒܣܼ. ܥܒܼܕ ܥ̈ܡܠܐ ܐܚܪ̈ܢܐ ܥܠ ܙܟܝ
                    ܕܗܘܼ ܙܕܩ ܐܠܡܠ. ܘܫܕܪ ܥܠ ܐܬܪ̈ܘܬܐ. ܗܠܝܢ ܟܕ ܫܩܠ ܦܘܩܕܢܐ: ܕܠܐ ܪ̈ܚܡܐ ܡܬܚܫܚܝܢ ܗܘܘ. ܟܕ
                    ܥܿܠܝܢ ܗܘܘ ܠܐܘܓܪܣܐ ܕܛܝ̈ܝܐ: ܘܟܠ ܕܐܝܬ ܒܗ܇ ܐܢ ܕܣܘܪ̈ܝܝܐܼ ܘܐܢ ܕܛܝ̈ܝܐ ܐܝܬܘܗܝ ܗܘܐܼ ܟܬܒܝܢ
                    ܗܘܘ ܠܗ. ܠܐ ܗܘܐ ܐܝܟ ܕܐܝܬܘܗܝ ܗܘܐ ܒܠܚܘܕ܇ ܚܙܘܪ̈ܐ ܘܥܪ̈ܡܬܐ ܘܓܕ̈ܝܫܐ ܕܚ̈ܛܐ ܐܘ ܕܣܥܪ̈ܐ. ܐܢ
                    ܐܝܬܘܗܝ ܚܕ ܡܢܗܘܢ ܒܪ ܡܐܐ ܓܪ̈ܝܒܐ. ܥܒܿܕܝܢ ܗܘܘ ܠܗ ܗܢܘܢ ܒܪ ܬܠ̈ܬܡܐܐ. ܘܗܟܢܐ ܠܐ ܐܢ
                    ܕܣܘܪ̈ܝܝܐ ܐܝܬܘܗܝ ܡܕܡ ܘܠܐ ܕܛܝ̈ܝܐ܆ ܠܐ ܦܫ ܡܕܡ ܕܠܐ ܟܬܒܘܗܝ܇ ܟܠ ܕܒܘܓܪܣܐ ܕܛܝ̈ܝܐ ܐܝܬܘܗܝ.
                    ܐܢ ܓܢܬܐ ܘܐܢ ܙܪܥܐ ܘܐܢ ܩܢܝܢܐ. ܘܥܠܝܢ ܗܘܘ ܘܬܒܥܝܢ ܠܗ ܡܢܗܘܢ ܙܘܙ̈ܐ ܒܡܕܝܢܬܐ. ܐܝܟܢܐ
                    ܕܣܓܝ̈ܐܐ ܡܢܗܘܢ ܟܕ ܡܙܕܒܢ ܗܘܐ ܥܒܘܪ̈ܐ ܘܦ̈ܕܢܐ ܘܚܿܡܪܐ ܐܢ ܐܝܬ ܗܘܼܐ܆ ܠܐ ܡܩܝܡ ܗܘܐ ܗܿܘ ܡܕܡ
                    ܕܬܒܿܥܝܢ ܗܘܘ ܠܗ. ܡܛܠ ܕܟܬܒܝܢ ܗܘܘ ܠܓܒܪܐ ܦܕ̈ܢܐ ܙܦܠܢ. ܘܙܪܝܥ ܠܗܝܢ ܙܦܠܢ ܓܪ̈ܝܒܐ. ܘܐܢ ܠܐ
                    ܙܪܝܥ ܗܘܐ ܠܗ ܠܥܠ ܡܢ ܚܡ̈ܫܐ ܓܪ̈ܝܒܐܼ܆ ܗܼܢܘܢ ܠܦܕܢܐ ܡܫܡܠܝܬܐ ܣܡܝܢ ܗܘܘ ܠܗ. ܘܗܟܢ ܛܝ̈ܝܐ
                    ܝܬܝܪ ܡܢ ܣܘܪ̈ܝܝܐ ܣܒܠܝܢ ܗܘܘ ܐܘ̈ܠܨܢܐ ܘܡܪܪ̈ܐ. ܥܠ ܣܘܪ̈ܝܝܐ ܕܝܢ ܦܩܕ ܥܡܠܐ <pb n="272"/>
                    ܕܓܙܝܬܐ ܘܐܬܟܢܫܘ܆ ܘܟܠ ܩܪܝܬܐ ܒܥܐ ܡܢܗܘܢ ܥܪ̈ܒܐܼ. ܘܫܕܪ ܐܢܘܢ ܕܢܕܪܟܘܢܼ. </p>
                <p>ܥܠ ܐܡܝܪ̈ܢܐ ܘܟܬܘ̈ܒܐ ܘܣܓܣܛܪ̈ܐ ܘܪ̈ܝܫܝ ܩ̈ܠܝܡܐ ܘܫ̈ܠܝܛܢܐ܀ ܟܕ ܕܝܢ ܠܐ ܥܕܟܝܠ ܥܒܝܪ ܡܢ
                    ܢܨܒܝܢ܆ ܦܼܩܕ ܕܟܠ ܐܡܝܪܐ ܐܘ ܟܬܘܒܐ ܐܘ ܣܓܣܛܪܐ ܐܘ ܪܝܫ ܩܠܝܡܐ ܐܘ ܫܠܝܛܐܼ ܕܗܘܼܐ ܠܗ ܒܝܘ̈ܡܝ
                    ܥܒܣܼ. ܢܚܬܘܢ ܨܕܝܘܗܝܼ ܥܡ ܛܪ̈ܘܩܢܐ ܬܘܒ ܕܐܬܪܐ. ܘܐܠܘ ܐܝܬ ܗܘܐ ܒܩܪܝܬܐ ܥܣܪ̈ܝܢ ܫ̈ܠܝܛܢܐܼ܆
                    ܟܠܗܘܢ ܢܚܬܝܢ ܗܘܘ ܥܠ ܟܬܒܝ̈ܗܘܢ. ܘܗܟܢܐ ܢܚܼܬ ܨܝܕܘܗܝ ܠܢܨܒܝܢܼ ܥܡ̈ܠܐ ܐܝܠܝܢ ܕܐܬܡܣܪܘ
                    ܨܝܕܘܗܝ. ܘܫܕܐ ܒܗܘܢ ܦܪ̈ܙܠܐ ܘܥܒܼܪ ܥܡܗ. ܟܬܘܒ̈ܐ ܕܝܢ ܘܣܓܣܛܪ̈ܐܼ ܐܦ ܗܢܘܢ ܥܒܪ ܥܡܗ. ܟܕ
                    ܝܗܒܘܢ ܘܚܣܪܘܢ ܥܕܡܐ ܕܐܟܠܘ ܒܣܗܘܢ܆ ܘܠܐ ܦܠܛܘ. ܐܬܪܐ ܕܝܢ ܟܕ ܙܒܢܐ ܣܓܝܐܐ ܩܘܝ ܨܝܕܘܗܝ. ܘܠܐ
                    ܒܩܪ ܐܢܘܢ ܒܥܠܬܐ ܕܡܕܡ܆ ܒܗܿܝ ܕܣܠܩܘ ܗܢܘܢ ܕܠܐ ܦܘܩܗܕܢܐ. ܘܗܟܢܐ ܠܐ ܐܬܒܩܪܘܢ. ܘܠܐ ܒܬܪ
                    ܕܣܠܼܩ. ܘܟܕ ܗܠܝܢ ܟܠܗܝܢ ܥܒܼܕ ܒܓܙܝܪܬܐܼ܆ ܣܼܡ ܥܒܕܗ ܒܩܠܢܝܩܣ܀ ܐܝܟ ܡܐ ܕܐܦ ܐܫܥܝܐ ܐܡܼܪ
                    ܥܠܘܗܝ: ܣܼܡ ܡ̈ܐܢܘܗܝ ܒܡܟܡܣܼ. ܥܒܼܪ ܠܒܝܬ ܒܝܬܢ. ܕܚܠܬܼ ܪܡܬܐ: ܘܓܒܥܬ ܫܐܘܠ ܥܪܩܬ. ܣܼܡ ܗܢܐ
                    ܥܒܕܗ ܒܩܠܢܝܩܣܼ ܘܥܼܒܪ ܠܡܥܪܒܐ ܕܢܐܙܠ ܠܐܘܪܫܠܡ. ܐܙܝܥܗܿ ܐܥܩܪܩܗܿ ܐܪܗܒܗܿ ܐܚܪܒܗܿ ܝܬܝܪ ܡܢ
                    ܓܙܝܪܬܐ. ܥܒܼܕ ܕܝܢ ܐܝܟ ܡܐ ܕܕܢܝܐܝܠ ܡܬܢܒܐ ܥܠ ܐܢܛܪܣܛܘܣ. ܒܢܼܐ ܠܡ ܗܝܟܠܐ ܠܒܝܬ ܡܣܓܕܐ܆ ܡܛܠ
                    ܕܗܘܿ ܡܘܢ ܕܐܝܬ ܩܠܝܠ ܡܢ ܗܿܘ ܕܫܠܡܘܢܘܼ. ܒܝܬ ܡܣܓܕܐ ܕܛܝ̈ܝܐ ܐܝܬܘܗܝ. ܫܩܠ ܐܢܬܬܐ ܠܡ
                    ܚܬܐܝܬܐ. ܒܢܝ ܠܡ ܡܣܚ̈ܦܬܗܿ ܥܒܿܕܗܘܢ ܘܩܢܝܢܗܘܢ. ܝܬܝܪܐܝܬ ܬܘܪ̈ܬܐ ܕܓܡܫܼ. ܚܕܐ <pb n="273"
                    /> ܒܨܒܝܢܗ ܠܐ ܫܒܼܩ ܠܐܢܫ. ܘܟܕ ܟܠܗܝܢ ܒܝ̈ܫܬܐ ܥܒܕ ܒܗܿ ܐܝܟ ܡܐ ܕܒܓܙܝܪܬܐܼ. ܥܒܼܪ ܐܬܼܐ
                    ܠܐܘܪܥ ܣܬܘܐ. </p>
                <p>ܢܥܛܘܦ ܠܢ ܠܘܬ ܓܙܝܪܬܐܼ ܘܢܚܘܐ ܡܢܐ ܓܕܫ. ܩܕܡ ܡܬܝܬܗ ܡܢ ܡܥܪܒܐܼ ܥܒܼܕ ܓܒܪܐ ܦܘܪܣܝܐ ܕܢܥܩܘܒ
                    ܓܙܝܬܐܼ. ܕܡܬܩܪܐ ܐܒܘ ܥܘܢ: ܘܥܡ̈ܠܐ ܐܚܪ̈ܢܐ ܕܥ̈ܠܬܐ ܐܚܪ̈ܢܝܬܐ. ܘܡܢ ܗܪܟܐ ܫܩܼܠ ܒܝ̈ܫܬܐ. ܐܝܟ
                    ܚܝܘ̈ܬܐ ܚܒ̈ܠܬܐ ܕܟܠܚܕܐ ܚܕܐ ܡܢܗܝܢ ܠܓܒܗܿ ܡܬܠܝܐ ܒܫܠܕܐ . ܗܟܢܐ ܐܦ ܗܠܝܢܼ ܟܕ ܥܿܠܝܢ ܗܘܘ
                    ܠܚܕܐ ܩܪܝܬܐܼ܆ ܚܡ̈ܫܐ ܥܡ̈ܠܐ ܒܚܕ ܝܘܡܐ. ܕܫܐ ܘܐܫ̈ܬܐ ܘܫܒܥ̈ܐܼ ܘܐܝܬ ܐܡܬܝ ܘܥܕܡܐ ܠܥܣܪܐ. ܟܕ
                    ܟܠ ܕܐܝܬ ܗܘܐ ܒܗ8ܘܢ ܠܓܒܗ ܡܢܬܦ ܗܘܼܐ ܠܗܢ ܠܥܡܘܪ̈ܐ ܕܩܪܝܬܐ ܗܿܝ. ܘܐܢ ܐܝܬ ܗܘܐ ܠܗܘܢ ܐܝܕܐ
                    ܘܐܠܐܼ ܕܢܦܩܘܢ ܡܢ ܬܡܘܢ ܘܡܛܥܡܝܢ ܠܗܘܢ ܡܘܬܐ ܠܐ ܡܝܐ ܥܡ ܚܘܣܪ̈ܢܐ ܣܓܝ̈ܐܐ. ܟܕ ܢܗܘܐ ܘܓܕܫ
                    ܘܪܟܒܝܢ܆ ܫܪܘ ܬܘܒ ܬܡܘܢ ܐܚܪ̈ܢܐ. ܘܡܟܝܠ ܘܠܐ ܠܠܚܡܗܘܢ ܡܕܝܢ ܗܘܘ. ܘܡܢܐ ܡܟܝܠ ܐܿܡܪ܆ ܐܠܐ ܐܢ
                    ܡܠܬܗ ܕܢܒܝܐ. ܗܘܝܿܬ ܠܗܘܢ ܠܡ ܐܝܟ ܐܪܝܐ. ܘܐܝܟ ܕܒܐ ܕܬܒܪܐ. ܗܘܝܿܬ ܠܗܘܢ ܠܡ ܐܝܟ ܐܪܝܐ. ܘܐܝܟ
                    ܕܒܐ ܕܬܒܪܐ. ܘܐܝܟ ܢܐܡܪ ܒܐܘܪܚܐ ܕܐܬܘܪ. ܘܢܟܘܠ ܐܢܘܢ ܬܡܢ ܐܪܝܐ: ܘܚܝܘܬ ܒܐܪܐ ܬܦܪܬ ܐܢܘܢ. ܐܢ
                    ܐܢܫ ܡܫܡܗ ܠܗܠܝܢ ܚܝܘܬ ܒܪܐܼ. ܠܐ ܡܘܒܕ. ܡܛܠ ܕܝܬܝܪ ܡܢ ܛܝܪܐ ܘܡܢ ܚܝܘܬ ܒܪܐ ܒܝܫܝܢ ܗܘܘ..
                    ܘܬܘܒ ܗܼܘ ܢܒܝܐ ܐܼܡܪ܆ ܘܣܬܩ ܘܬܚܪܒ ܡ̈ܥܝܢܘ ܗܝ. ܘܬܘܒܫ ܡܒܘ̈ܥܘܗܝ. ܘܗܼܘ ܢܒܘܙܓܙܐܼ ܕܟܠ
                    ܡ̈ܐܢܐ ܕܪܓܬܐ. ܬܬܚܝܒ ܠܡ ܫܡܪܝܢ ܥܠ ܕܡܪܡܪܬ ܠܐܠܗܗܿ܀ ܘܐܚܪܢܐ ܢܒܝܐ ܐܡܼܪ: ܐܬܥܝܪܘ ܪ̈ܘܝܐܼ܆ .
                    ܘܐܝܠܠܘ ܟܠ ܫ̈ܬܝܝ ܚܡܪܐ܆ ܥܠ ܚܡܪܐ <pb n="274"/> ܕܥܒܪ ܡܢ ܦܘܡܟܘܢ. ܡܛܠ ܕܥܡܐ ܣܠܩ ܠܐܪܥܝ.
                    ܥܫܝܢ ܘܠܝܬ ܠܗ ܡܢܝܢ. ܫܢ̈ܘܗܝ ܐܝܟ ܫܢ̈ܐ ܕܐܪܝܐ: ܘܢܐܒ̈ܘܗܝ ܐܝܟ ܢܐܒ̈ܐ ܕܓܘܪܝܐ ܕܐܪܝܐ. ܚܙܿܐ
                    ܐܢܬ ܐܝܟܢܐ ܢܒܝ̈ܐ ܩܿܪܝܢ ܠܗ ܠܥܡܐ ܗܢܐ ܒܝܫܐܼ. ܚܝܘܬ ܒܪܐ. ܥܒܼܕ ܓܦܬܝ ܠܡ ܠܚܘܪܒܐ: ܘܬܬܝ
                    ܠܦܘܫܚܐ. ܦܫܚܗܿ ܘܫܕܗܿ ܘܚܘܪ ܣܘܟ̈ܝܗܿ. ܫܪܝܪܐܝܬ ܥܒܼܪ ܚܡܪܐ ܡܢ ܦ̇ܠܚܝ ܟܪܡܐ. ܘܐܦ ܫܪܝܘ
                    ܥܪܩܝܢ ܡܢ ܩܪܝܬܐ ܠܩܪܝܬܐ.. ܟܕ ܐܦܠܐ ܗܟܢܐ ܡܬܦܠܛܝܢ ܗܘܘ. ܐܠܐ ܡܐ ܕܦܠܼܛ ܡܢ ܗܢܐܼ ܩܒܠ ܐܢܘܢܐ
                    ܚܪܢܐ ܘܫܠܚ ܐܢܘܢ. ܘܐܦܢ ܡܢ ܥܡ̈ܠܐ ܓܢ̈ܒܐ ܦܿܠܛܝܢ ܗܘܘܼ܆ ܗܿܝ ܩܪܬܐ ܕܥܿܠܝܢ ܠܗܿ܆ ܡܪ̈ܝܗܿ
                    ܡܡܫܠܝܢ ܗܘܘ ܕܘܟܬ ܓܢ̈ܒܐ ܘܠܣܛܝ̈ܐ. ܘܗܿܘ ܡܿܢ ܕܡܫܬܡܗ ܗܘܐ ܒܗܿ ܐܘ ܡܬܝܕܥ ܪܝܫܐ ܘܡܕܒܪܢܐܼ݂
                    ܗܼܘ ܐܝܬܘܗܝ ܪܝܫܐ ܕܡܥܪܬܐ ܕܠܣܛܝ̈ܐ. ܘܟܕ ܐܙܿܠܝܢ ܗܘܘ ܡܣܟ̈ܢܐ ܕܢܬܛܦܘܢ ܒܗܼ. ܗܼܘ ܚܦܿܪ ܗܘܐ
                    ܠܗܘܢ ܓܡܘܣܐ ܕܟܠ ܙܢ̈ܝܢ. ܘܟܠܗ̈ܝܢ ܒܝ̈ܫܬܐܼ. ܡܢܗ ܢܒ̈ܥܢ ܗܘ̈ܝ ܠܪ̈ܚܝܩܐ ܘܠܩܪ̈ܝܒܐܼ ܠܓܘ̈ܝܐ
                    ܘܠܒܪ̈ܝܐ. ܗܟܢܐ ܒܗܕܐ ܫܘܝܢ ܗܘܘ ܟܠܗܘܢ ܪ̈ܝܫܝ ܕ̈ܘܟܝܬܐ. ܪܘܪ̈ܒܢܝܗܿ ܠܡ ܡܪܘܕܝܢ: ܘܚܒܪ̈ܐ
                    ܐܢܘܢ ܕܓܢܒ̈ܐ. ܟܠܗܘܢ ܪܚܡܝܢ ܫܘܚܕܐ. ܘܡܣܬܪܗܒܝܢ ܠܡܦܪܥ ܚܘܒ̈ܠܐ. ܠܝܬܡ̈ܐ ܠܐ ܕܝܢܿܝܢ. ܘܥܠ
                    ܐܪ̈ܡܠܬܐ ܠܐ ܡܪܚܡܝܢ. ܘܐܦܠܐ ܕܝܢܼܐ ܕܐܠܗܐ ܐܝܬ ܗܘܐ ܩܕܡ ܥܝܢ̈ܝܗܘܢ. ܘܐܢ ܢܒܝܐ ܗܠܝܢ ܡܣܗܕܼ
                    ܚܢܢ ܕܚܼܙܝܢܢ ܘܓܫܼܢ ܒܐܝܕ̈ܝܢ܆ ܡܘܢ ܥܕܠܝܐ ܐܝܬ ܠܢܼ ܡܢ ܪ̈ܚܡܝ ܐܠܗܐ ܕܣܝܡܝܢܢ ܠܗ̈ܝܢ ܒܟܬܒܐ:
                    ܕܢܬܝ̈ܕܥܢ ܠܕܪ̈ܐ ܕܡܢ ܒܬܪܢ. ܟܬܝܒܼ ܕܫܐܠ ܠܐܒܘܟܼ. ܘܢܚܘܝܟ. ܘܦܩܕ ܠܡ ܠܒܢܝ̈ܟܘܢܼ ܘܒܢܝ̈ܗܘܢ
                    ܠܕܪܐ ܐܚܪܢܐ. </p>
                <p>ܥܠ ܗܿܝ ܕܫܪܝܘ ܒܢ̈ܝܢܫܐ ܕܢܚܠܨܘܢ ܩܒܪ̈ܐ܀ ܟܕ ܕܝܢ ܣܓܝ̈ܐܢ ܗܘܼ̈ܝ ܒܝ̈ܫܬܐ: ܘܢܩܫ ܚܕܐ ܠܚܕܐ܆
                    ܘܓܦܐ ܠܓܦܐ ܛܪ̈ܦܝܢ: ܘܐܘܫ̈ܛܝܢ ܐܝܕܐ ܠܐܝܕܐ: ܘܡܢ ܟܠ <pb n="275"/> ܓܒ̈ܝܢ ܩܠܐ ܕܘܝܐ ܡܫܬܡܥ
                    ܗܘܐ: ܘܐܢܫ ܡܢ ܚ̈ܝܐ ܠܐ ܐܡܿܢ ܠܡܬܦܠܛܘ ܡܢ ܐܘܠܨܢܐ ܗܢܐܼ. ܣܓܐ ܥܠ ܒܢܝ̈ܢܫܐ ܕܐܝܬܝܗܘܢ ܒܚ̈ܝܐ
                    ܦܓܪ̈ܢܝܐ ܥܕܡܐ ܕܐܦ ܥܠ ܫܟ̈ܝܒܝ ܥܦܪܐ ܢܦܩܘܢ ܒܓܝܣܐ: ܘܐܝܠܝܢ ܕܪܓܬܐ ܕܓܢܒܘܬܐ ܘܕܡܚ̈ܠܨܝ ܚܒܪ̈ܐ
                    ܐܝܬ ܗܘܐ ܠܗܘܢ܇ ܘܐܬܓܠܝ ܗܿܘ ܡܢܐ ܕܚܛܝܬܐܼ݂ ܗܿܘ ܒܪܗ ܕܐܒܕܢܐ: ܗܿܘ ܣܢܝܓܪܐ ܕܐܟܠܩܪܨܐ: ܗܿܘ
                    ܕܡܬܪܝܡ ܥܠ ܟܠ ܐܠܗܝܿ ܘܕܚܠܐ: ܗܿܘ ܕܡܢ ܒܝܬܐ ܗܿܘ ܡܪܡܪܢܐ ܐܝܬܘܗܝ ܥܩܪܗ ܘܡܘܥܝܬܗ: ܗܿܘ ܕܡܢ
                    ܥܡܐ ܗܿܘ ܕܨܼܒܐ ܠܡܪܓܡܗ ܠܡܘܫܐ: ܢܒܥܼܬ ܠܢ ܡܘܥܝܬܐ ܒܝܫܬܐ ܒܙܒܢܐ ܗܢܐ: ܥܠ ܕܚܛܝܢ: ܗܢܘܿ ܕܝܢ
                    ܡܘܣܐ ܒܪ ܡܘܨܥܒ. ܠܐ ܥܕܟܝܠ ܣܓܝ ܐܬܠܼܨܘ ܒܢܝ̈ܢܫܐ. ܐܠܐ ܒܠܚܘܕ ܡ̈ܣܟܢ ܬܚ̈ܬܝܐ. ܘܥܡܐ ܓܝܘܪܐ
                    ܕܐܝܬ ܗܘܐ ܒܗܿ ܒܐܪܥܐ. ܗܠܝܢ ܐܬܠܨܘ ܘܚܪܒܘܼ ܘܐܒܕ ܫܢܬܐ ܗܕܐ. ܘܫܪܝܘ ܛܥܝܢܝܢ ܒܢ̈ܝܗܘܢ
                    ܒܩܕ̈ܠܝܗܘܢܼ ܘܥܒܪܝܢ ܡܢ ܩܪ̈ܐ ܠܩܪ̈ܐ. ܒܗܕܐ ܫܢܬܐ ܐܬܘ ܠܢ ܛܒ̈ܐ ܓܢܝ̈ܚܐ ܡܢ ܐܬܪ̈ܘܬܐ ܪ̈ܚܝܩܐ.
                    ܕܒܦܠܢ ܐܬܪܐ ܩܒܪ̈ܐ ܡܥܝܪܝܢ ܒܢܝ̈ܢܫܐ. ܘܡܦܩܢ ܠܡ ܡܢܗܘܢ ܣܐܡܐ ܘܕܗܒܐ. ܟܕ ܠܐ ܡܬܫܪܐ ܗܘܬܼ ܗܕܐ
                    ܠܡܫܡܥܬܢ܆ ܡܛܠ ܓܢܝܚܘܬܗܿ ܕܨܒܘܬܐ: ܕܡܨܝܐ ܕܢܥܒܕܘܢ ܒܢܝ̈ܢܫܐ ܗܕܐ ܠܡܝ̈ܬܐ. ܘܟܕ ܟܠܢܫ ܕܐܿܬܐ
                    ܗܕܐ ܐܡܿܪ ܗܘܐ܆ ܘܕܡܦܩܝܢ ܡܢܗܘܢ ܠܡ ܕܗܒܐܼ. ܚܢܢ ܠܗܕܐ ܕܢܫܪܪ ܠܐ ܡܬܪܡܝܢܢ ܕܡܨܝܐ ܕܗܕܐ ܬܗܘܐ.
                    ܐܠܐ ܠܐ ܣܓܝ ܐܘܚܪܬ ܗܼܝ ܨܒܘܬܐܼ ܘܐܬܚܙܝܬ ܠܢ ܒܥܝ̈ܢܝܢ܇ ܒܐܪ̈ܥܬܢ ܘܒܐܒܗ̈ܝܢ ܘܒܐܚܗܝܢ܆ ܗܠܝܢ
                    ܕܩܕܡ ܫܟܼܒܘ. ܗܿܝ ܕܒܙܒܢܗܿ ܐܦ ܠܗܼܿ. ܐܝܟ ܡܐ ܕܐܝܬܝܗܿ ܣܝܡܝܢܢ ܠܗܿ ܗܪܟܐܼ. ܐܝܟ ܡܐ
                    ܕܗܘܬܼ.</p>
                <p>ܥܠ ܩܫܬܐ ܕܡܪܢ ܕܐܬܚܙܝܬ ܒܗܕܐ ܫܢܬܐܼ ܟܕ ܗܦܟܝܐܼ. ܘܥܠ ܫܒܛܐ ܚܘܪܐ ܕܐܬܚܙܝ ܒܡܨܥܬܐ ܕܫܡܝܐܿ.
                        <pb n="276"/> ܕܬܪܨ ܗܘܐ ܠܘܩܒܠ ܟܦܦܐ ܕܝܠܗܿ ܕܩܫܬܐ ܒܕܡܘܬ ܓܐܪܐ܀ ܬܘܒ ܕܝܢ ܐܦ ܒܗܿ
                    ܒܗܕܐ ܫܢܬܐܼ. ܒܐܪܚ ܐܝܪ ܐܬܚܙܝܬ ܩܫܬܐ ܗܕܐ ܕܒܥܢ̈ܢܐ ܐܡܝܢܐܝܬ ܡܬܚܙܝܐܼ. ܟܕ ܟܦܬܗܿ ܠܬܚܬ
                    ܘܕܪ̈ܥܝܗܿ ܠܐܦ̈ܝ ܠܥܠ. ܘܡܬܕܡܝܐ ܠܩܫܬܐ ܕܡܬܝܚܐ ܒܐܝܕܐ ܕܓܒܪܐ ܠܩܪܒܐ. ܟܕ ܐܦ ܡܚܘܝܐ ܠܘܚܡܐ
                    ܘܓܙܡܐ ܥܠ ܥܡܘܪ̈ܝܗܿ ܕܐܪܥܐ. ܐܬܚܙܝܬ ܕܝܢ ܒܝܘܡ ܚܕܒܫܒܐ ܩܕܝܫܐ ܒܬܠ̈ܬ ܫܥ̈ܝܢ ܕܐܝܡܡܐ: ܐܝܟ ܡܐ
                    ܕܣܗܕܘ ܣܒ̈ܐ ܡܝܩܪ̈ܐ ܗܠܝܢ ܕܚܼܙܘ ܩܕܡܝܢ. ܘܐܢ ܐܢܫ ܠܐ ܨܿܒܐ ܠܡܗܝܡܢܘ ܠܗܕܐܼ ܢܒܩܘܪ ܒܩܦ̈ܠܐ
                    ܩܕ̈ܡܝܐܼ ܘܡܫܟܚ ܐܟܘܬܗܿ ܕܗܕܐ. ܟܕ ܐܦ ܣܗܕ̈ܢ ܐܝܠܝܢ ܕܗܘܼ̈ܝ ܒܬܪܟܝܢ. ܬܘ ܒܐܬܚܙܝ ܒܕܡܘܬ ܫܒܛܐ
                    ܚܘܪܐܼ. ܟܕ ܡܬܝܚ ܡܢ ܣܘܦܗܿ ܡܥܪܒܝܐ ܕܫܡܝܐ܆ ܘܐܬܿܐ ܥܕܡܐ ܕܢܝܿܦ ܪܝܫܗ ܠܡܕܢܚܐ ܒܡܨܥܬܗܿ
                    ܕܫܡܝܐ. ܥܒܝܢܗ ܕܝܢ ܐܝܟ ܚܒܠܐ. ܘܠܐ ܬܘܒ ܗܢܐ ܠܣܓܝ̈ܐܐ ܐܬܚܙܝ. ܡܛܠ ܕܝܘܡ̈ܬܐ ܣܓܝ̈ܐܐ ܗܘܼܐ ܟܕ
                    ܣܠܩܿ. ܘܣܓܗܝܐܐ ܣܓܝ̈ܐܬܐ ܐܡܪܘ ܥܠܘܗܝ. ܟܕ ܡܢܗܘܢ ܐܡܪܝܢ ܕܫܒܛܐ ܐܝܬܘܗܝ ܕܪܘܓܙܐܼ. ܐܚܪ̈ܢܐ
                    ܐܡܪܝܢ ܕܣܪܘܩܐ ܚܕ ܡܢ ܗܠܝܢ ܕܣܠܩܝܢ ܒܫܡܝܐ ܐܝܬܘܗܝ. ܠܘ ܡܕܡ ܗܼܘ. ܦܪ̈ܘܫܐ ܕܝܢ ܘܕܚ̈ܠܝ
                    ܐܠܗܐܼ. ܟܕ ܐܬܼܐ ܗܕܐ ܚܙܘܼ. ܕܚܠܬܐ ܪܒܬܐ ܐܬܡܠܝܘ. ܒܗܿܝ ܕܝܕܥܘ ܕܥܠܼܬܐ ܕܚ̈ܛܗܐ ܐܝܬܝܗܿ
                    ܗܕܐܼ. ܘܠܘܚܡܐ ܕܪܘܓܙܐ ܡܠܝܐ. ܫ̈ܛܝܐ ܐܦܠܐ ܥܠ ܒܠܗܘܢ ܐܝܬܝܘ ܠܗܕܐ. ܚܟܝܡܐ ܠܡ ܠܛܘܚܐ ܚܐܪ:
                    ܣܟܠܐܼ ܘܠܐ ܩܕܡ ܥܝܢ̈ܘܗܝ. ܚܟܝܡܐ ܠܡܼ ܥܝܢ̈ܘܝ ܒܪܝܫܗ: ܘܣܟܠܐ ܒܚܫܘܟܐ ܪܕܿܐ. ܬܪܨܝܗ ܕܝܢ
                    ܕܫܒܛܐ ܗܢܐܼ ܠܘܩܒܠ ܡܨܥܬܗܿ ܕܩܫܬܐ ܕܡܬܝܚܐ ܐܬܿܐ ܗܘܐ. ܘܚܘܝ ܣܥܪܘܬܗܼ ܘܠܐ ܣܓܝ ܐܘܚܪ. ܘܣܥܼܪ
                    ܡܥܒܕܢܘܬܐ ܗܿܝ ܕܒܗܿ ܐܫܬܕܪ ܡܢ <pb n="277"/> ܐܠܗܐ. ܐܟܒܪ ܐܡܪ ܐܢܫܼ ܕܠܘ ܩܫܬܐ ܘܓܪ̈ܐ ܐܝܬ
                    ܠܗ ܠܐܠܗܐ. ܘܗܿܘ ܕܗܠܝܢ ܨܒܿܐ ܠܡܐܡܪ: ܢܫܡܥ ܠܡܙܡܪܢܐ ܡܢܐ ܐܡܪ. ܢܬܬܪܝܡ ܠܡ ܐܠܗܐܼ ܘܢܫܕܐ
                    ܒܗܘܢ ܓܐܪܐ ܡܢ ܫܠܝܐ. ܘܢܬܟܪܗܘܢ ܠܫܢ̈ܝܗܘܢ. ܘܢܬܚܠܘܢ ܟܠ ܕܚܿܙܝܢܼ ܠܗܘܢܼ ܘܢܚܠܘܢ ܟܠ
                    ܒܢ̈ܝܢܫܐ. ܘܬܘܒ ܐܡܪ: ܕܫܕܪ ܓܐܪ̈ܘܗܝܼܘ ܒܕܪ ܐܢܘܢ. ܐܬܒܕܪܘ ܒܢ̈ܝܢܫܐ. ܗܘܘ ܓܝܘܪ̈ܐ ܒܟܠ
                    ܐܬܪ̈ܘܢ܆ ܚܪܒ ܐܪ̈ܥܬܐ ܨܕܝ ܩܘܪ̈ܝܣ. ܐܙܼܠ ܥܡܐ ܐܬܪܐ ܥܠ ܐܬܪܐ. </p>
                <p>ܥܠ ܐܬܿܐ ܐܚܪܝܬܐ ܕܐܬܚܙܝܬ ܬܘܒ ܒܦܢܝܬܐ ܓܪܒܝܝܬܐܼ ܒܗܿ ܒܫܢܬܐ܀ ܐܬܿܐ ܕܝܢ ܐܚܪܝܬܐ ܐܬܚܙܝܬ
                    ܒܣܘܦܐ ܓܪܒܝܝܐ. ܟܕ ܗܼܘ ܚܙܘܗܿ ܡܿܣܗܕ ܗܘܐ ܥܠ ܠܘܚܡܗ ܘܓܙܡܗ ܕܐܠܗܐ ܕܥܠܝܢ. ܐܬܼܚܙܝܬ ܕܝܢ
                    ܒܝܘܡ̈ܬܐ ܕܚܨܕܐ: ܟܕ ܠܒܟܐ ܗܘܬ ܠܟܠܗ ܓܒܐ ܓܪܒܝܝܐܼ. ܡܢ ܩܪܢܐ ܡܕܢܚܝܬܐ ܘܥܕܡܐ ܠܩܪܢܐ
                    ܡܥܪܒܝܬܐ. ܕܡܘܬܗܿ ܕܝܢ ܗܟܢܐ ܐܝܬܝܗܿ: ܚܕ ܫܒܛܐ ܣܘܡܩܐܼ. ܘܚܕ ܩܝܘܪܩܐ. ܘܚܕ ܐܘܟܡܐ. ܘܚܕ
                    ܟܘܪܟܡܢܐ. ܣܿܠܩܐ ܗܘܬ ܕܝܢ ܡܢ ܠܬܚܬ ܘܥܕܡܐ ܠܥܠ. ܟܕ ܚܕ ܫܒܛܐ ܕܥܿܟܼ. ܘܐܚܪܢܐ ܣܿܠܩ. ܘܟܕ ܐܢܫ
                    ܚܐܪ ܒܗܿ ܡܫܬܚܠܦܐ ܗܘܬ ܠܫܒ̈ܥܝܢ ܫܘ̈ܚܠܦܐ. ܘܠܦܪ̈ܘܫܐ ܐܬܿܐ ܕܓܙܡܐ ܡܘܕܥܐ ܗܘܬ. ܘܥܠ ܗܕܐ
                    ܣ̈ܓܝܐܐ ܣܓ̈ܝܬܐ ܐܡܼܪ. ܟܕ ܐܡܪܝܢܼ ܕܕܡܐ ܡܿܘܕܥܐ. ܐܚܪ̈ܢܐ ܐܚܪ̈ܢܝܬܐ ܐܡܼܪ. ܐܠܐ ܡܢܼܘ ܝܿܕܥ
                    ܥܒܿܕ̈ܘܗܝ ܕܡܪܝܐ. ܐܬܠ ܠܡ ܐܬܘ̈ܬܐ ܒܫܡܝܐܼ. ܘܓܒܪ̈ܘܬܐ ܥܠ ܐܪܥܐ. </p>
                <p>ܥܠ ܗܿܝ ܕܐܝܟܢܐ ܐܬܚܪܬ ܓܙܝܬܐ. ܘܥܠ ܚܒܘܫܝܐ ܕܒܥ̈ܕܬܐ܀ ܟܕ ܕܝܢ ܬܒܥܘܢ ܡܢ ܟܠܢܫ܆ ܘܠܐ ܐܬܡܨܝܘ
                    ܚܝܠܐ ܕܚܪܘܢ ܠܟܠܗܼܿ. ܠܒܼܟ ܐܢܘܢ ܐܡܝܪܐ ܠܗܠܝܢ ܥܪ̈ܒܐܼ. ܘܦܠܼܓ ܥܠܝܗܘܢ ܟܡܐ ܕܐܫܟܚ. ܠܟܠܢܫ
                        <pb n="278"/> ܒܚܕܐ ܫܘܝܘܬܐ. ܘܗܢܼܘܢ ܦܠܓܘ ܥܠ ܩܘܪ̈ܝܣ ܕܝܠܗܘܢ ܘܡܛܠ ܕܠܐ ܥܕܟܝܠ ܫܼܪܝܢ
                    ܗܘܘ ܥܡ̈ܠܐ ܗܠܝܢ ܕܥܒܣ: ܘܠܐ ܥܩܪܐ ܕܟܠܗܝܢ ܒܝ̈ܫܬܐ ܥܕܟܝܠ ܐܬܼܐ܆ ܠܐ ܢܦܼܩ ܒܛܠܘܡܝܐ ܐܘ ܠܒܪ
                    ܡܢ ܙܕܩܗܿ ܕܘܿܠܝܬܐ. ܐܠܐ ܡܢ ܕܘܟܝ̈ܬܗ ܬܒܿܥܝܢ ܗܘܘ ܠܗ ܠܡܠܐ. ܟܕ ܕܝܢ ܐܦܠܐ ܗܟܢܐ ܩܼܡ. ܬܘܒ
                    ܥܼܿܛܦ ܦܠܓ ܥܠܝܗܘܢ ܟܕ ܥܠܝܗܘܢ ܕܥܪ̈ܒܐ. ܘܟ ܐܦܠܐ ܗܟܢܐ ܩܡܼ. ܟܕ ܐܦ ܒܙܘ ܗܼܢܘܢ ܥܪ̈ܒܐ
                    ܠܡ̈ܣܟܢܐ ܘܠܝܬܡ̈ܐ ܘܠܐܪ̈ܡܠܬܐ ܕܐܝܬ ܒܕܘܟ̈ܝܬܗܘܢ܆ ܘܠܐ ܚܼܣ ܥܠ ܝܬܡ̈ܐ ܘܥܠ ܐܪ̈ܡܠܬܐܼ ܠܐ ܪܚܡ.
                    ܠܘ ܡܢ ܡܠܬܐ ܕܫܘܠܛܢܐ ܗܕܐ ܥܒܕ. ܐܠܐ ܡܢ ܕܝܠܗܘܢ. ܡܟܘܠܬܐ ܠܡ ܕܐܪܝܐ ܥܪ̈ܕܐ ܕܒܡܕܒܪܐܼ.
                    ܘܕܥܬܝܪ̈ܐܼ ܡܣܟ̈ܢܐ. ܘܕܗܠܝܢ ܗܟܢ. ܐܠܐ ܘܣܓܝ̈ܐܐ ܡܢܗܘܢܼ ܚܿܕܝܢ ܗܘܘ ܒܗܢܐ ܟܡܘܢܐ ܘܚܫܘܟܐ
                    ܕܩܼܛ ܒܐܪܥܐ. ܘܠܐ ܝܿܕܥܝܢ ܗܘܘ ܕ̈ܘܝܐ ܕܥܕ ܩܠܝܠܼ. ܘܣܦܿܝܚ ܐܦ ܠܗܘܢ ܪܘܓܙܐ. ܐܠܐ ܪܗܼܛ ܘܙܒܼܢ
                    ܡ̈ܐܢܐ ܘܩܢܝܢܐ ܘܨ̈ܒܘܬܐ ܕܐܢ̈ܫܐ ܡܣܟ̈ܢܐ ܕܒܩܪܝܬܗܘܢܼ. ܘܚܼܡܠ ܒܒܬܝ̈ܗܘܢ. ܘܐܝܟ ܨܒܝܢܗܘܢ ܗܐ
                    ܡܟܝܠ ܗܘܼܘ ܠܗܘܢ ܥܬܝܪ̈ܐ. ܟܕ ܝܗܿܒܝܢ ܒܦܪ̈ܘܩܐ ܘܒܪ̈ܒܝܬܐ ܕܠܐ ܚܘܣܢ. ܐܝܟܢܐ ܕܩܪܝܒܝܢ ܗܘܘ
                    ܐܝܟ ܨܒܝܢܗܘܢܼ. ܕܐܦ ܒܢ̈ܝ ܡܣܟ̈ܢܐ ܢܩܼܢܘܢ ܥܒܼܕ̈ܐ ܐܦ ܐܡ̈ܗܬܐ. ܘܠܐ ܝܕܥܝܢ ܕ̈ܘܝܐܼ. ܕܚܪܬܐ
                    ܕܪ̈ܫܝܥܐ ܠܐܒܕܢܐ ܗܘܿܝܐ. ܝܗܼܒ ܒܚ̈ܛܐܿ ܕܝܢܪܐ ܒܚܡ̈ܫܝܢ ܓܪ̈ܝܒܐ. ܘܐܝܬ ܒܫ̈ܬܝܢ. ܐܚܪ̈ܢܐ
                    ܒܫܒ̈ܥܝܢ. ܟܠ ܡܿܢ ܕܙܘܙܐ ܡܚܘܐ ܗܘܐܿ ܟܡܐ ܕܨܿܒܐ ܟܬܒܝܢ ܗܘܘ ܠܗ. ܘܒܚܼܡܪܐ ܝܼܗܒ ܕܝܢܪܐ
                    ܒܚܡ̈ܫܢ ܟܝ̈ܠܬܐ. ܐܚܪ̈ܢܐ ܒܫ̈ܬܝܢ ܘܒܫ̈ܒܥܝܢܼ ܘܥܕܡܐ ܠܬܡܢ̈ܝܢ. ܚ̈ܛܐ ܐܙܠܢ ܗܘ̈ܝ ܒܫܘܩܐ
                    ܬܠܬܝ̈ܢ ܟܪ̈ܝܒܐ ܒܕܝܢܪܐܼ. ܘܬܠ̈ܬܝܢ ܘܚ̈ܡܫܐ. ܘܥܕܡܐ ܠܐܪ̈ܒܥܝܢ ܣܠܼܩ. ܘܚܼܡܪܐ ܗܟܘܬ. ܥܪܒܐܼ
                    ܒܙܘܙܐ. ܥܙܐܼ ܒܙܘܙܐ. ܬܘܪܐܼ ܒܚܡ̈ܫܐ ܙܘ̈ܙܐ. ܘܚܿܡܪܐܼ ܒܐܪ̈ܒܥܐ ܙܘ̈ܙܐ. ܘܫܘܝܬܐ ܕܟܠ ܡܕܡ <pb
                        n="279"/> ܐܝܬ ܗܘܐ. ܘܟܕ ܦܫ ܥܒܿܕܐ ܘܠܐ ܣܠܼܩ: ܟܢܫ ܐܢܘܢ ܐܡܝܪܐ ܠܒܢ̈ܝ ܐܬܪܐ. ܗܼ، ܕܝܢ
                    ܐܡܝܪܐ ܗܢܐܼ ܓܒܪܐ ܐܝܬܘܗܝ ܕܣܿܢܐ ܛܠܘܡܝܐ ܘܥܘܠܐ. ܘܐܦܠܐ ܐܝܩܪܐ ܡܢ ܐܢܫ ܩܿܒܠ. ܘܐܦܠܐ ܫܪܛܐ
                    ܠܩܠܝܡܐܡܫܕܪ ܗܘܐ. ܗܢܐ ܟܢܼܫ ܐܢܘܢ ܠܒܢ̈ܝ ܐܬܪܐܼ. ܘܚܒܫ ܐܢܘܢ ܒܥܕܬܐ ܪܒܬܐ. </p>
                <p>ܥܠ ܚܒܘܫܝܐ ܕܒܥܕܬܐ܀ ܟܕ ܕܝܢ ܩܼܪܐ ܟܪܘܙܐ ܢܬܟܢܫܘܢ ܒܥܕܬܐ: ܘܢܦܩ ܐܦ ܫܪ̈ܛܐ ܕܢܫܡܝܢ ܢܘܪܐ: ܘܟܠ
                    ܡܢ ܕܐܝܬ ܗܘܼܐ ܥܠܘܗܝ ܫܡܐ ܩܠܝܠ ܕܙܘ̈ܙܐ ܟܢܫܘܗܝ. ܡܢܐ ܡܟܝܠ ܐܿܡܪ ܐܠܐ ܐܢ ܡܠܬܗ ܕܢܒܝܐ.
                    ܕܐܠܗܐܼ ܥܠܼ ܥܡ̈ܡܐ ܠܝܪܬܘܬܟ. ܘܛܡܘܗܝ ܠܗܝܟܠܟ ܩܕܝܫܐ. ܥܒܕܘܗܝ ܠܗܝܟܠܟ ܩܕܝܫܐ ܒܝܬ ܡܚܪܝܐ.
                    ܝܗܼܒ ܫܠܕ̈ܐ ܕܥܒܕ̈ܝܟ ܠܡܚ̈ܘܬܐ ܘܠܫܢܕ̈ܐܼ. ܘܒܣܪܐ ܕܙܕ̈ܝܩܝܟܼ ܠܒܘܣܒܣܐ ܕܡ̈ܓܠܒܐ ܘܕܚܘܛܪܐ.
                    ܘܪ̈ܓܠܝܗܘܢ ܠܨܦ̈ܘܦܐܼ. ܘܐܝܕ̈ܝܗܘܢ ܠܬܠܿܝܐܼ. ܘܨܒ̈ܥܬܗܘܢ ܠܙܢ̈ܕܐ. ܐܬܟܢܫܘ ܓܝܪ ܒܢ̈ܝ ܚܐܪ̈ܐ
                    ܟܠܗܘܢ: ܘܐܦ ܢܫ̈ܐ ܚܐܪ̈ܬܐܼ. ܐܝܠܝܢ ܕܪ̈ܚܝܩܝܢ ܗܘܘ ܓܒܪ̈ܝܗܘܢ܆ ܐܘ ܒܪܝܘ ܩܠܝܠ ܡܢ ܥܠܬ ܒܝܫܬܐ
                    ܗܕܐ. ܘܐܦܩ ܐܢ̈ܝܢ ܡܢ ܒ̈ܬܝܗܝܢ. ܘܓܪܓܪ ܐܢ̈ܝܢ ܒܫܘܩܐ. ܘܐܚܬ ܚܒܫ ܐܢ̈ܝܢ ܒܗܿ ܒܥܕܬܐ. ܢ̈ܫܐ
                    ܕܠܐ ܡܬܘܡ ܐܬܚ̈ܙܝܝܢ ܒܫܘܩܐ܆ ܢܼܚܬ ܗܘܼ̈ܝ ܙܘܠܠܐ ܒܝܢܬ ܓܒܪ̈ܐ. ܘܐܦ ܗܟܢܐܼ ܘܠܢ̈ܫܐ ܛܝ̈ܝܬܐ
                    ܥܒܕ. ܘܐܦ ܛܝ̈ܝܐ ܟܠܗܘܢܼ ܒܚܐܕ ܫܘܝܘܬܐ ܢܚܼܬ. ܘܐܢ ܗܼܘ ܠܝܬ ܗܘܐ ܓܪܓܪ ܢܫ̈ܘܗܝ ܐܘ ܒܢ̈ܬܗ.
                    ܘܟܕ ܒܐܝܕܐ ܐܝܕܐ ܠܒܟܝܢ ܗܘܘ ܩܪܝܬܐ ܩܪܝܬܐ: ܐܘ ܝܙܦܝܢ ܗܘܘ ܘܡܝܬܝܢ܆ ܐܘ ܩܛܠܝܢ ܗܘܘ ܠܗܘܢ
                    ܒܡܚ̈ܘܬܐ ܘܒܨܦ̈ܘܦܐ ܕܪ̈ܓܠܐ ܘܕܨܒ̈ܥܬܐ. ܡ̈ܓܙܡܢܐ ܥܘ̈ܠܐ ܥܠ ܡܘܬܒܐ ܥܠܝܐ ܕܩܕܡ ܦܬܘܪܐ ܕܕܒܚܬܐ
                    ܐܠܗܝܬܐ ܣܠܼܩ ܝܬܒܘ. ܘܥܕܡܐ ܠܗܕܐ ܐܡܪܚܼ. ܕܣܓܕܬܐ ܗܿܝ ܕܨܠܘܬܗܘܢ ܡܪܓܙܢܝܬܐ ܕܐܠܗܐܼ. ܥܠܘܗܝ
                    ܕܦܬܘܪܐ <pb n="280"/> ܩܕܝܫܐ ܣܿܠܩܝܢ ܗܘܘ ܠܡܨܿܠܝܘ. ܘܒܪ̈ܓܠܐ ܛ̈ܡܬܐܼ ܠܦܬܘܪܐ ܗܿܘ ܩܕܝܫܐ
                    ܕܝܫܝܢ ܗܘܘ. ܘܐܦ ܒܗ ܒܡܕܒܚܐ ܡܫܝܓܝܢ ܗܘܘ ܠܫܝܓܬܐ ܗܿܝ ܛܡܐܬܐ ܕܗܕ̈ܡܝܗܘܢ: ܥܡ ܛܢ̈ܦܘܬܐ
                    ܐܚܪ̈ܢܝܬܐ ܕܣܥܪܝܢ ܗܘܘ ܒܗ. ܘܐܦ ܥܡܐ ܟܠܗ ܓܒܪ̈ܐ ܘܢ̈ܫܐ ܚܐܪ̈ܬܐܼ. ܒܓܘܗܿ ܫܕܝܢ ܗܘܘ ܬܒܬܗܘܢܼ.
                    ܩܕܡ ܚܕܕ̈ܐܼ ܕܠܐ ܟܘܚܕܐ. ܘܟܗܢܐ ܗܘܘ ܒܗܿ ̈ܘܡܬܐ ܬ̈ܠܬܐ ܘܠܝ̈ܠܘܬܗܘܢ. ܘܣܠܼܩܬܿ ܡܢܗܿ ܓܥܬܐ
                    ܡܪܝܪܬܐ. ܘܚܠܦ ܥܛܪܐ ܒܣܝܡܐ ܕܥܩܪ̈ܐ ܓܒ̈ܝܐܼ ܣܠܩܼܬ ܡܢܗܿ ܪܝܚ ܣܪܝܘܬܐ ܥܡ ܓܥܬܐ ܡܪܝܪܬܐ
                    ܕܐܝܠܝܢ ܕܡܬܕܝܢܝܢ ܗܘܘ ܒܗܿ. ܘܡܢ ܥܠܬ ܐܘܠܨܢܐܼ ܣܥܼܘ ܥܠ ܥܒܿܕܐ ܕܥ̈ܕܬܐ ܘܕܕܝܪ̈ܬܐ. ܐܝܟܢ
                    ܕܢܪ̈ܓܫܢ ܐܦ ܥܕ̈ܬܐ ܪ̈ܚܝܩܬܐ ܒܫܝܛܘܬܐ ܗܿܝ ܕܗܿܘܝܐ ܗܘܬ ܠܥܕܬܐ ܡܗܕܪܬܐ ܕܡܝܕܢܬܐ. ܘܐܦ ܪܝܫܐ
                    ܕܟܠܗܝܢ ܗܠܝܢ ܕܒܐܬܪܐ ܐܝܬ. ܘܐܦܢ ܒܙܦܪܘܬܐ ܣܪܝܬܐ ܠܐ ܥܛܪܬ ܒܗܝܢ: ܐܠܐ ܥܒܕܗܝܢ ܘܡܐܢ̈ܝܗܝܢ
                    ܘܡܕ̈ܒܚܝܗܝܢ ܐܫܬܠܚ ܡܢ ܥܡܘܪ̈ܝܗܝܢ܆ ܘܐܬܡܫܟܢ ܒܐܝܕ̈ܝܐ ܕܚ̈ܢܦܐ. ܡܢ ܒܝܬܝ ܠܡ ܐܫܪܐ. ܡܛܠ
                    ܕܟܗ̈ܢܐ ܛܘܫ ܡܕܒܚ ܘܚܛܦ ܢܡܘܣܐ. ܠܡܢܐ ܠܡ ܗܿܘܝܢ ܠܝ ܣܘܓܐܐ ܕܕܒܚ̈ܝܟܘܢܼ. ܣܒܿܥܬ ܥ̈ܠܘܬܐ
                    ܕܕܟܪ̈ܐ. ܘܬܪܒܐ ܕܡܦ̈ܛܡܐܼ. ܘܕܡܐ ܕܬܘܪ̈ܐ ܘܕܐܡܪ̈ܐ ܘܕܓܕ̈ܝܐܼ ܠܐ ܨܒܿܝܬ. ܟܕ ܬܐܬܘܢ ܠܡܚܙܐ
                    ܐܦ̈ܝܼ. ܡܢܼܘ ܒܥܼܐ ܗܠܝܢ ܡܢ ܐܝܕ̈ܝܟܘܢ ܠܡܕܫ ܕܪ̈ܝ. ܠܐ ܬܘܣܦܘܢ ܠܡܝܬܝܘ ܠܝ ܩܘܪ̈ܒܢܐ ܣܪ̈ܝܩܐ.
                    ܣܘܬܐ ܡܣܠܝܐ ܗܝ ܠܝ. ܒܪܝܫ ܝܪܚܐ ܘܒܫܒܬܐܼ ܟܿܢܫܝܬܘܢ ܟܢܘܫܝܐ. ܠܐ ܐܟܿܠ ܐܢܐ ܕܥܬܐ ܘܕܚܒܘܫܝܐ.
                    ܪܝܫ ܝܪ̈ܚܝܟܘܢ ܘܥܕ̈ܥܕܝܟܘܢܼ. ܣܢܬ ܢܦܫܝ ܗܘܼܘ ܥܠܝܼ ܠܐܝܩܪܬܐ. ܠܐܝܬ ܠܡܫܩܠ. ܟܕ ܬܦܪܣܘܢ
                    ܐܝܕ̈ܝܟܘܢ܆ ܐܗܡܐ ܥܝ̈ܢܝ ܡܢܟܘܢ. ܘܐܦܢ ܬܣܓܘܢ ܨ̈ܠܘܬܐܼ ܠܐ ܫܡܿܥ ܐܢܐ. ܐܝܕ̈ܝܟܘܢ ܡ̈ܠܝܢ ܕܡܐ.
                    ܘܟܕ ܒܟܠܗܝܢ ܒܝ̈ܫܬܐ ܕܚܛܗ̈ܝܢ ܣܓܝ̈ܐܐܿ. <pb n="281"/> ܡܬܒܩܐ ܢܒܝܐ ܒܥܝܢܐ ܕܪܘܚܐܼ. ܗܠܝܢ
                    ܐܡܼܪ: ܡܟܝܠ ܠܡ ܠܐ ܢܗܘܐ ܦܘܫܐ ܠܡ̈ܠܝ ܐܡܿܪ ܡܪܝܐ. ܐܡܿܪܬܼ ܘܥܒܿܕܢܐ. ܘܟܕ ܒܟܘܠ ܫܢ̈ܕܐ
                    ܕܐܘ̈ܠܨܢܐ ܐܬܗܦܟ ܥܡܗܘܢ ܥܿܡܠܐܼ. ܐܠܨ ܠܟܠܢܫ ܕܢܪܡܐ ܟܠܚ ܚܕ ܡܢܗܘܢܼ ܐܝܟ ܕܚܪܐ ܒܗ ܨܒܘܬܐ.
                    ܛܝ̈ܝܐ ܘܣܘܪ̈ܝܝܐ. ܘܬܓܪ̈ܐ ܥܡ ܚܢ̈ܘܝܐ ܕܝܠܗ ܕܫܘܩܐ. ܡܛܠ ܕܒܛܠ ܒܗܠܝܢ ܝܘܡ̈ܬܐ ܙܒܢܼܐ ܥܡ
                    ܙܘܒܢܐ ܡܢ ܫܘܩܐ. ܘܐܘܪ̈ܚܬܐ ܡܢ ܥ̈ܠܘܠܐ ܘܡܢ ܢܦ̈ܘܩܐ. ܡܛܠ ܕܐܬܬܚܕ ܬܪ̈ܥܐ ܕܡܕܝܢܬܐ. ܘܟܕ ܚܙܘ
                    ܐܢ̈ܫܐ ܕܚ̈ܠܝ ܐܠܗܐ. ܠܟܘܠܗܿ ܛܢܦܘܬܐ ܕܦܿܠܚܝܢ ܗܠܝܢ ܛܡ̈ܡܐ ܒܓܘ ܡܕܒܚܐ ܩܕܝܫܐܼ. ܠܒܼܫ ܚܫܐ
                    ܣܓܝܐܐ ܘܐܦ ܓܥܘ ܠܘܬ ܡܪܝܐܼ ܘܐܡܼܪ: ܥܠ ܡܢܐ ܡܪܝܐ ܗܟܢܐ ܛܥܝܬܢܝ. ܘܐܬܥܫܢܘ ܪܘܓܙܟ ܒܥܢܐ
                    ܕܡܪܥܝܬܟ ܐܬܕܟܪ ܡܪܝܐ ܥܕܬܟ ܗܿܝ ܕܩܢܼܝܬ ܒܕܡܐ ܝܩܝܪܐ ܕܝܚܝܕܝܐ ܕܝܠܟܿ. ܘܦܪܩܬܗܿ ܒܚܫ̈ܝܟ
                    ܡܚܝܢ̈ܐ. ܐܫܬܒܗܪ ܒܥܠܕܒܒ̈ܝܟ ܒܓܘ ܥܕܬܟ. ܐܝܟ ܥܒܐ ܕܩܝܣ̈ܐܼ ܒܢܓܪ̈ܓܐ ܨܠܚܘ ܬܪ̈ܥܝܗܿ. ܥܡ
                    ܩܝܣ̈ܝܗܿ. ܘܛܘܼܫ ܒܐܪܥܐ ܡܫܟܢܐ ܕܫܡܟ. ܟܕ ܐܡܪܝܢ ܕܢܘܒܕ ܐܢܘܢ ܐܝܟ ܚܕܐ. ܘܢܘܒܕ ܟܠܗܘܢ
                    ܥܕ̈ܥܝܕܘܗܝ ܕܐܠܗܐ ܡܢ ܐܪܥܐ. ܥܕܡܐ ܠܐܡܬܝ ܐܠܝܗܐܼ ܡܚܣܕ ܒܥܠܕܒܒܐܼ. ܘܡܪܓܙ ܠܫܡܟ ܠܥܠܡ. ܠܡܢܐ
                    ܐܗܦܼܟܬ ܐܝܕܟ ܘܝܡܝܢܟ ܡܢ ܓܘ ܥܕܬܟ. ܥܠ ܡܢܐ ܡܪܝܐ ܐܬܚܡܬ ܪܘܓܙܟ ܥܠ ܥܡܟܿ. ܘܐܣܠܝܟ ܠܝܪܬܘܬܟܿ.
                    ܘܐܫܠܡܬ ܠܢ ܒܐܝܕ̈ܝܐ ܕܥ̈ܡܡܐܼ. ܘܐܫܬܠܛ ܒܢ ܣܐܢܝ̈ܢ. ܘܫܥܼܒܕ ܠܢ ܒ̈ܥܠܕܒܒܝܢ: ܘܐܫܬܥܒܕܢ ܬܚܝܬ
                    ܐܝܕ̈ܝܗܘܢ. ܘܗܼܘ ܡܪܝܐ ܠܘܬ ܗܠܝܢ ܐܡܿܪ: ܡܛܠ ܕܙܒܢ̈ܬܐ ܣܓܝ̈ܐܬܐ ܦܨܝܿܬܟܘܢ܇ ܐܢܬܘܢ ܕܝܢ
                    ܡܪܡܪܬܘܢܝ ܒܝܕ ܥܒܿܕ̈ܝܟܘܢ. ܘܟܕ ܐܠܨܘܢ ܠܟܠܢܫܼ ܐܬܟܢܫ ܡܠܐ. ܟܕ ܐܦ ܐܝܠܝܢ ܕܐܘܙܦ܆ ܥܕܡܐ
                    ܠܕܝܢܪܐ ܚܒܪܗ ܐܘܙܦ ܠܩܘܪ̈ܝܝܐܼ. ܘܠܐ ܚܣ. ܥܠ ܕܢܦܩܝܢ ܘܬܒܥܝܢ <pb n="282"/> ܠܗ ܡܢ ܩܘܪܝܣ.
                    ܘܗܟܢܐ ܫܩܠܗ ܥܡܠܐ ܠܐܬܪܐ ܘܢܚܬ ܠܘܩܒܠ ܥܡܝܪܐ ܕܡܗܝܡܢ̈ܐ ܠܢܨܒܝܢܿ. ܟܕ ܥܼܛܦ ܡܥܪܒܐ. ܒܟܠܗܝܢ
                    ܥܕ̈ܬܐ ܕܡܕ̈ܝܢܬܐ ܗܘܼܐ ܥܛܘܦܝܐ ܗܢܐ. ܘܝܬܝܪ ܡܢ ܟܠܗܝܢ ܥܕܬܐ ܕܐܘܪܗܝ ܐܬܒܙܬ ܘܐܙܠ ܥܒܿܕܗܿ.
                    ܘܢܐܡܪ ܐܦ ܚܢܢ ܥܡ ܢܒܝܐܼ. ܕܒܗܠܝܢ ܟܠܗܝܢ ܠܐ ܬܟܬܝ ܚܡܬܗ ܕܡܪܝܐ ܡܢܢ. ܐܠܐ ܘܬܘܒ ܐܝܕܗ ܪܡܐ. </p>
                <p>ܥܠ ܡܛܥܝܢܐ ܚܕ ܐܬܚܙܝ ܒܓܙܝܪܬܐܿ. ܒܫܢܬ ܐܠܦܐܐ ܘܬܡ̈ܢܝܢ ܘܚܕܐ܀ ܡܛܠ ܕܥܠ ܟܠܡܕܡ ܗܘܐ ܠܢ ܨܒܝܢܐ
                    ܕܢܫܬܥܐ ܘܕܢܫܒܘܩ ܥܘܗܕܢܐ ܠܐܝܠܝܢ ܕܡܢ ܒܬܪܢ ܐܬܝܢ ܠܥܠܡܐ܆ ܕܟܕ ܚܙܝܢ ܐܬܿܐ ܕܣܝܡܐ܇ ܕܡܬܬܩܠܗܘܢ
                    ܠܩܕ̈ܡܝܐ ܒܗܼܿ. ܢܙܕܗܪܘܢ ܕܠܐ ܐܦ ܐܢܘܢ ܢܬܬܩܠܘܢ ܒܗܿ. ܣܟܠܐ ܠܡ ܒܠܥܼ ܘܚܟܝܡܐ ܡܬܕܪܐ. ܢܚܙܘܢ
                    ܬܘܩ̈ܠܬܐ ܐܝܠܝܢ ܕܐܬܩܠ ܩܕ̈ܡܝܐ ܒܗ̈ܝܢ. ܘܢܣܛܘܢ ܗܼܢܘܢ ܡܢܗܝܢ. ܡܛܠ ܕܟܠܝܘܡ ܫܝܬܗܼ ܥܡܗ ܢܒܥܐ.
                    ܦܩܼܕ ܕܝܢ ܡܪܢ ܠܬܝܡܝܕ̈ܘܗܝܼ. ܕܐܙܕܗܪ ܡܢ ܢܒ̈ܝܐ ܕ̈ܓܠܐ. ܐܝܠܝܢ ܕܐܬܝܢ ܠܘܬܟܘܢ ܒܠܒܘܫܐ
                    ܕܐܡܪ̈ܐ. ܠܣܓܝ̈ܐܐ ܐܡܿܪ ܢܛܥܘܢ܆ ܘܐܢ ܡܫܟܚܐ ܐܦ ܠܓܒ̈ܝܐ. ܘܬܘܒܼ ܚܙܘ ܠܐ ܐܢܫ ܢܛܥܟܘܢ. ܣܓ̈ܝܐܐ
                    ܢܐܬܘܢ ܒܫܡܝ. ܐܢ ܐܢܫ ܢܐܡܪ ܠܟܘܢ ܕܗܐ ܗܪܟܐ ܐܝܬܘܗܝ ܡܫܝܚܐ܆ ܐܘ ܗܪܬܡܢ ܗܘܼ. ܠܐ ܬܐܙܠܘܢ.
                    ܥܬܝܕܝܢ ܐܢܘܢ ܣܓ̈ܝܐܐ ܕܢܛܥܘܢ. ܐܢ ܢܐܡܪ ܠܟܘܢ ܕܒܕܒܪܐ ܗܼܘ ܠܐ ܬܦܩܘܢ. ܘܐܢ ܢܐܡܪܘܢ ܠܟܘܢ
                    ܕܒܬܘܢܐ ܗܘܼ ܠܐ ܬܥܠܘܢ. ܘܟܕ ܗܼܘ ܡܫܝܚܐ ܓܠܼܐ ܠܢ ܟܠܗܝܢ ܬܘܩ̈ܠܬܐ. ܘܢܒ̈ܝܐ ܬܘܒ ܩܕܡ ܐܟܪܙܘ
                    ܠܢ܆ ܫܠܝܚ̈ܐ ܩܪܘ ܒܐܕ̈ܢܝ ܐܝܟ ܫܦܘܪ̈ܐ: ܥܠ ܡܬܝܬܗ ܕܝܗ ܕܡܛܥܝܢܐ ܘܕܢܒ̈ܝܐ ܕܓ̈ܠܐ ܕܐܬܝܢ
                    ܩܕܡܘܗܝ. ܚܢܢ ܕܝܢ ܠܐ ܠܢܒ̈ܝܐܼ ܐܦܠܐ ܠܡܪ ܐܘ ܠܫ̈ܠܝܚܐ ܫܡܼܥܢ. ܐܠܐ ܥܝ̈ܢܝܢ ܥܡܼܨܢ܆ ܘܐܕ̈ܢܝܢ
                    ܣܟܼܪܢ <pb n="283"/> ܘܠܒܢ ܛܡܪܢ ܒܓܡܘܨܐ ܕܛܘܥܝܝ. ܕܠܐ ܢܚܙܐ ܒܥܝ̈ܢܝܢ ܘܢܫܡܥ ܒܐܕܢ̈ܝܢ
                    ܘܢܣܬܟܠ ܒܠܒܢ ܡ̈ܠܐ ܕܟ̈ܬܒܐ ܩܕ̈ܝܫܐ. ܐܠܐ ܠܟܠܗܝܢ ܛܥܝܼܢ. ܘܒܬܪ ܨܒܝܢ ܢܦܫܝܢ ܐܙܠܢ. ܗܿܘ
                    ܕܩܪܝܗܝ ܕܢܝܐܝܠ ܐܬܿܐ ܕܚܘܪܒܐܼ: ܘܡܫܝܚܐܼ ܡܫܝܚܐ ܕܓܠܐ: ܘܫܠܝܚܐܼ ܒܪܗ ܕܐܒܪܢܐ: ܚܢܢ
                    ܠܐܢܛܟܪܣܛܣ. ܠܒܼܟܢ ܒܐܝܕ̈ܝܢ ܘܓܼܫܢ. ܠܗܿܘ ܕܒܚܪܬܐ ܟܬܝܒ ܥܠܘܗܝ ܕܐܬܿܐܼ. ܒܝܘ̈ܡܬܢ ܕܝܠܢ
                    ܐܬܓܠܝ ܚܕ ܡܢ ܐܝ̈ܙܓܕܘܗܝ. ܘܟܠܗܝܢ ܐܝܠܝܢ ܕܗܘܿ ܥܿܒܕ ܡܐ ܕܐܬܿܐܼ. ܚܘܝ ܠܢ ܬܠܡܝܕܗܼ ܒܝܕ
                    ܥܒܿܕܐ ܘܠܘ ܒܫܡܥܐ ܡܟܝܠ. ܟܠ ܕܘܟܬܐ ܕܚܝܠܬܐܼ ܘܙܝܥܬܐ ܘܕܡܿܩܛܠ ܒܗܿ ܩܛܠܐ: ܐܬܿܐ ܡܕܡ ܣܝܡܝܢ
                    ܦܪ̈ܘܫܐܼ. ܕܟܕ ܢܐܬܘܢ ܠܐ ܝܕ̈ܢܥܐ ܘܢܚܙܘܢ ܠܐܬܿܐ ܗܿܝܼ. ܢܣܬܟܠܘܢ ܒܠܒܗܘܢܼ ܕܥܠ ܙܘܗܪܐ ܡܟܪܙܐ
                    ܐܿܬܐ ܗܿܝ. ܘܡܟܝܠ ܗܼܝ ܗܿܘܝܐ ܠܗܘܢ ܡܠܦܢܝܬܐ ܥܠ ܐܝܠܝܢ ܕܡܢ ܩܕܝܡ ܓܕܫ ܒܕܘܟܬܐ ܗܿܝ. ܘܐܦ ܚܢܢ
                    ܗܠܝܢ ܕܗܘܼ̈ܝ ܒܙܒܢܐ ܗܢܐܼ݂ ܗܪܟܐ ܣܝܡܝܢܢ ܠܗܝܢ. ܕܐܢ ܓܕܫ ܘܐܦ ܟܠܘܢ ܬܓܕܫܼ. ܐܙܕܗܪ ܡܢܗ ܕܗܿܘ
                    ܡܪܝܪܐ. ܕܒܝܕ ܕܒܫܐ ܚܿܠܛ ܠܡܪܝܪܘܬܐ ܕܝܠܗ. ܓܕܫ ܕܝܢ ܒܙܒܢܐ ܗܢܐܼ. ܢܐܬܐ ܓܒܪܐ ܚܕ ܡܢ ܐܪܥܐ
                    ܕܬܓܪܝܬܼ ܡܢ ܒܝܬ ܪܡܐ ܩܪܝܬܐ. ܗܢܐ ܟܕ ܡܢ ܐܒܗ̈ܘܗܝ ܦܫ ܒܥܠܝܡܘܬܐ. ܪܓ ܠܚܝ̈ܐ ܢܟܦ̈ܐ ܕܕܝܪܝܘܬܐ
                    ܘܢܦܼܩ ܘܥܼܠ ܠܕܝܪܐ ܩܕܝܫܬܐ ܕܡܪܝ ܡܬܝ ܕܒܐܪܥܐ ܕܡܘܨܠ. ܘܟܕ ܗܘܼܐ ܒܗܿ ܫܢܝ̈ܐ ܬܪ̈ܬܝܢ ܐܘ
                    ܬܠ̈ܬܼ. ܬܘܒ ܢܬܦܗ ܒܝܫܐ ܢܗܦܘܟ ܥܠ ܬܝܘܒܗ ܩܕܡܝܐ. ܡܛܠ ܕܠܐ ܥܕܟܝܠ ܒܕܪܗ ܠܗܿܘ ܡܕܡ ܕܡܢ
                    ܐܒܗ̈ܘܗܝ ܦܫ ܠܗ. ܘܐܝܟ ܕܠܝܗܘܕܐ ܓܪܓܗ ܒܝܕ ܪܚܡܬ ܟܣܦܐܼ. ܗܟܢ ܘܐܦ ܠܗܢܐ. ܟܕ ܐܦ ܪ̈ܘܪܒܬܐ ܣܝܡ
                    ܩܕܡܘܗܝ܇ ܒܝܕ ܪܚܡܬ ܡܣܟܢ̈ܐ ܘܐܟܣܢ̈ܝܐ. ܘܡܛܪ̈ܦܐ ܘܥܝܩ̈ܝ ܪܘܚܐ: ܥܡ ܣܓܝ̈ܐܬܐ ܐܚܪ̈ܢܝܬܐ. ܗܼܘ
                    ܕܝܢ ܚܠܦ ܫܘܘܕ̈ܝܘܗܝ ܡܝܬܪ̈ܐ ܐܘܫܛ ܝܗܼܒ ܠܗ ܡܚܢܘܝܩܬܐ. ܐܝܟ ܡܐ ܕܐܦ ܠܗܿܘ. ܟܕ ܕܝܢ <pb
                        n="284"/> ܢܦܼܩ ܠܒܝܬܗ: ܚܠܦ ܕܘܒܪ̈ܐ ܕܕܝܪܝܘܬܐ ܘܪܚܡܬ ܡܣܟ̈ܢܐ ܘܕܡܛܪ̈ܦܐܼ. ܕܒܼܩ
                    ܠܛܠܝ̈ܐ ܒܢܿܝ ܫܢܗܼ ܘܒܟܠܗܝܢ ܐܝܠܝܢ ܕܡܬܗܦܟܝܢ ܗܘܘܼ ܐܬܗܦܟ ܥܡܗܘܢ. ܘܚܠܦ ܗܿܝ ܕܢܒܕܪ ܠܡ
                    ܥܒܿܕܗ ܥܠ ܐܝܨ̈ܐܼ ܒܕܪܗ ܥܠ ܪܘܝܘܬܐ. ܘܟܕ ܚܿܝܐ ܦܪܚܐܝܬ ܒܝܕ ܕܘܒܪ̈ܐ ܡܫܟܪ̈ܐ. ܘܠܚܪܬܐ ܐܬܼܐ
                    ܐܦ ܠܘܬ ܚܢܦܘܬܐ ܘܐܦ ܐܚܢܦ. ܘܟܕ ܗܟܢܐ ܡܬܗܦܟ ܗܘܐ ܦܪܚܐܝܬ: ܘܡܠܐ ܟܠܗ ܐܬܒܕܪ: ܘܡܟܝܠ ܡܕܡ ܠܐ
                    ܦܫ ܠܗ ܕܠܐ ܐܬܒܕܪ. ܒܝܕ ܕܘܒܪ̈ܐ ܣ̈ܢܝܐܿ ܐܠܐ ܐܢ ܚܿܒܠܐܼ. ܐܬܼܐ ܠܘܬ ܢܦܫܗ ܘܐܡܼܪ: ܕܘܝ ܠܝܼ
                    ܡܢܐ ܥܒܿܕܬ ܠܢܦܫܝ ܘܢܦܼܩ ܘܥܼܠ ܠܡܕܒܪܐ ܗܿܘ ܕܫܝܓܪ: ܠܘܬ ܐܝܚܝ̈ܕܝܐ ܡܝܬܪ̈ܐ ܕܬܡܢ. ܘܟܕ
                    ܩܒܠܘܗܝ܆ ܓܒܼܐ ܠܗ ܥܡ̈ܠܐ ܪܘܪ̈ܒܐ ܘܩܫܝ̈ܐ. ܘܣܡ ܥܠ ܦܓܪܗ ܨܘܡܐܼ ܥܡ ܨܠܘ̈ܬܐ ܣܓܝ̈ܐܬܐ. ܘܟܕ
                    ܒܕܘܒܪ̈ܐ ܗܠܝܢ ܐܝܟ ܙܒܢܐ ܕܫ̈ܢܝܐ ܚܡ̈ܫ ܗܘܼܐܼ. ܥܕܡܐ ܕܐܣܬܝܛ ܦܓܪܗ ܘܗܘܼܐ ܐܝܟ ܗܢܕܘܝܐ:
                    ܘܐܫܬܚܠܦ ܦܪܨܘܦܗ ܡܢ ܥܙܝܙܘܬܗ ܕܫܡܝܐܼ. ܘܐܦ ܠܐ ܗܫܐ ܒܼܛܠ ܐܟܠܩܪܨܐ ܡܢܗ. ܐܠܐ ܫܪܝ ܡܬܚܙܐ ܠܗ
                    ܠܡ ܐܝܟ ܡܠܐܟ̈ܐܼ݂ ܘܡܩܠܣܢ ܠܥܡ̈ܠܘܗܝ. ܘܐܦ ܐܡܿܪܝܢ ܠܗ ܠܡ ܥܬܝܕ̈ܬܐ. ܩܕܝܫܐ ܕܝܢ ܡܪܝ ܙܥܘܪܐܼ
                    ܟܕ ܠܗܠܝܢ ܫܡܼܥ ܐܡܼܪ ܠܗܼ. ܒܪܝ ܐܙܕܗܪ ܡܢ ܢܟܝܠܘܬܗ ܕܡܛܥܝܢܐ. ܗܠܝܢ ܟܠܗܝܢ ܕܒܝܫܐ ܐܢܝܢ. ܡܛܠ
                    ܕܗܼܘ ܗܢܐ ܢܟܦܐ ܙܥܘܪܐ ܐܝܬܘܗܝ ܒܗܿܘ ܙܒܢܐ ܪܝܫܐ ܕܐܒ̈ܝܠܐ ܕܬܡܢ. ܘܟܕ ܟܘܠܝܘܡ ܗܿܘ ܢܟܦܐ
                    ܡܣܿܗܕ ܗܘܐ ܠܗ: ܕܠܚܕܐ ܡܢ ܗܠܝܢ ܠܐ ܢܬܪܡܐܼ. ܐܠܐ ܠܟܠܗܝܢ ܢܫܘܛ: ܒܝܕ ܗܿܝ ܕܡܢ ܒܝܼܫܐ
                    ܐܝܬܝܗܝܢ: ܗܼܘ ܕܝܢ ܠܐ ܐܩܝܡ. ܐܠܐ ܝܗܼܒ ܠܗܘܢ ܢܦܫܗ. ܘܐܠ ܢܓܕ ܐܢܘܢ ܒܢܝ̈ܢܫܐ ܒܬܪܗܼ. ܟܕ
                    ܐܡܿܪ ܕܙܦܠܢ ܘܙܦܠܢ ܗܘܿܐ. ܘܐܦ ܦܠܢ ܙܦܠܢ ܥܒܝܕ ܠܗ. ܘܝܘܡܢܐ ܐܢ̈ܫܐ ܐܬܝܢ ܠܘܬܝ ܡܢ ܕܘܟܬܐ
                    ܦܠܢܝܬ. ܘܝܕܝܥܐ ܗܕܐ ܠܦܪ̈ܘܫܐܼ ܕܠܐ ܥܣܩܐ ܗܕܐ ܥܠ ܫܐܕܐ ܟܕ ܢܫܪܥ ܠܐܢܫ ܕܢܥܒܕ <pb n="285"/>
                    ܡܕܡܿ. ܘܢܥܒܕ ܕܢܓܠܐ ܠܒܪ ܡܠܼܟܗ ܥܠܘܗܝ. ܠܘ ܡܕܡ ܕܠܐ ܗܿܘܼܝ ܐܡܿܪ: ܐܠܐ ܡܕܡ ܕܒܡܠܼܟܗ ܗܿܘܼܝ.
                    ܘܡܛܠ ܗܟܢܐ ܡܬܩܪܐ ܐܟܠܩܪܨܐ ܥܠ ܕܓܿܠܐ ܪ̈ܐܙܐ. ܟܬܝܒ ܕܐܟܠܩܪܨܐ ܓܿܠܐ ܪ̈ܐܙܐ. ܘܠܐ ܐܢ ܬܘܒ
                    ܢܦܝܩ ܐܢܫ ܒܐܘܪܚܐ: ܘܐܬܿܐ ܐܝܙܓܕܐ ܩܠܝܠܐܼ ܘܐܡܿܪ ܕܦܠܢ ܐܬܿܐ ܝܘܡܢܐ ܠܗܪܟܐ܆ ܠܘ ܡܕܡ ܕܠܐ
                    ܗܿܘܼܝ ܐܡܼܪ. ܐܠܐ ܡܕܡ ܕܐܬܝ ܠܫܘܡܠܝܐ. ܗܟܢܐ ܘܗܢܐ ܕܘܝܐ ܛܥܼܐ. ܘܫܓܼܐܼ ܘܢܦܼܩ ܠܒܪ ܡܢ ܙܕܩܐ.
                    ܒܝܕ ܚܙܘܢ̈ܐ ܚܠܡ̈ܝܐ ܕܫ̈ܐܕܐ. ܘܫܪܝ ܡܛܐ ܥܡܐ ܣܓܝܐܐ ܒܬܪܗܼ ܒܝܕ ܕܛܥܼܐ ܗܼܘ ܘܢܦܼܩ ܠܒܪ ܡܢ
                    ܗܘܢܗ. ܛܘܒܢܐ ܕܝܢ ܡܪܝ ܙܥܘܪܐ ܟܕ ܗܠܝܢ ܫܡܼܥ: ܘܚܙܝܘܗܝ ܕܠܐ ܡܬܬܦܝܣ ܠܡܼܠܟܗܘܢܼ. ܐܠܐ ܘܕܫܪܝ
                    ܣܿܩܪ ܠܗܘܢܼ ܟܕ ܐܡܿܪ ܕܡܚܣܡ ܚܣܿܡܝܢ ܒܝܼ. ܠܒܟܗ ܘܚܝܗܝܼ ܘܛܪܕܘܗܝ ܡܢ ܬܡܘܢ. ܘܐܚܪܡܘܗܝܼ
                    ܕܐܦܠܐ ܒܟܠܗܿ ܡܘܨܠ ܢܩܘܐ܀ ܗܼܘ ܕܝܢ ܢܦܩ ܐܬܼܐ ܠܓܙܝܪܬܐ ܠܐ ܪܥܐ ܕܕܪܐ. ܒܐܪܥܐ ܕܝܢ ܕܕܪܐ ܐܝܬ
                    ܩܪܝܬܐ ܚܕܐ ܪܒܬܐ ܘܥܫܝܢܬܐܼ. ܘܥܡܐ ܪܒܐ ܐܝܬ ܒܗܿ. ܘܗܼܢܘܢ ܥܡܘܪ̈ܝܗܿ ܐܢ̈ܫܐ ܐܝܬܝܗܘܢ ܦܫܝ̈ܛܐ
                    ܘܦ̈ܠܚܐ ܪܘܪ̈ܒܐܼ ܝܬܝܪ ܡܢ ܟܠܗܘܢ ܚܕܪ̈ܝܗܘܢ. ܘܐܦ ܡܗܝܡ̈ܢܐ ܐܝܬܝܗܘܢܼ ܝܬܝܪ ܡܢ ܟܠܗܘܢ ܗܢܿܘܢ
                    ܕܒܐܬܪܗܘܢܼ. ܘܐܦ ܐܚܝܕܝܢ ܒܕܝܪ̈ܝܐ ܣܓܝ. ܘܡܿܝܩܪܝܢ ܠܟܗ̈ܢܝܗܘܢܼ ܐܝܟ ܡܐ ܕܠܡܠܐܟ̈ܐ. ܡܛܠ ܗܷܿ
                    ܕܪܚܝܩܝܢ ܡܢ ܟܠܗܿ ܨܢܝܥܘܬܐ ܥܠܡܢܝܬܐܼ. ܘܥܢܝܢ ܒܠܚܘܕ ܒܦܘܠܚܢܗܘܢ. ܠܘܬ ܥܡܐ ܡܗܝܡܢܐ ܕܐܝܟ
                    ܗܢܐܿ. ܢܓܕܗ ܐܟܠܩܪܨܐ ܠܦܠܚܗ. ܟܕ ܕܝܢ ܥܼܠ ܠܗܿ ܠܩܪܝܬܐ: ܘܚܙܘܗܝ ܒܠܒܘܫܐ ܒܣܝܐ ܘܕܡܣܝܛ ܥܘܫܡܗ
                    ܘܫܘܚܪ: ܩܒܠܘܗܝ ܐܝܟ ܡܐ ܕܠܡܠܐܟܐ. ܘܫܿܪܝ ܐܡܿܪ ܠܗܘܢܼ ܕܡܢ ܐܠܗܐ ܐܫܬܕܪ ܕܢܟܪܙ ܠܗܘܢܼ.
                    ܕܩܪܝܒܐ ܗܼܝ ܩܪܝܬܗܘܢ ܬܬܗܦܟ ܘܬܛܒܥ ܒܐܪܥܐ: ܘܬܥܒܪ ܐܠܥܐ ܠܥܠ ܡܢܗܿ ܘܠܐ ܬܘܒ ܬܬܒ ܠܥܠܡ.
                    ܗܼܢܘܢ ܕܝܢ ܒܝܕ ܦܫܝܛܘܬܗܘܢ <pb n="286"/> ܩܒܠܘܗܝܼ. ܘܒܒܪܝܪܘܬܐ ܕܠܒܗܘܢ ܫܡܥܝܢ ܗܘܘ ܠܗ
                    ܟܠܡܕܡ ܕܐܡܿܪ ܗܘܐ ܠܗܘܢ. ܫܡܗܿ ܕܝܢ ܕܩܪܝܬܐ ܗܿܝ ܐܝܬܘܗܝ ܚܚ ܕܒܛܘܪ ܥܒ̈ܕܝܢ. ܘܟܕ ܟܠܝܘܡ ܡܟܪܙ
                    ܗܘܐ: ܕܬܒܘܢ ܘܨܠܘ ܘܨܡܘܢܼ ܥܕ ܠܐ ܦܬܚܐ ܐܪܥܐ ܦܘܡܗܿ ܘܒܠܥܐ ܠܟܘܢ. ܡܛܠ ܕܐܡܬܠܝܬ ܟܝܠܬܐ
                    ܕܚܛܗ̈ܝܟܘܢ: ܘܥܼܫܢ ܥܘܠܟܘܢ ܡܢ ܕܣܕܘܡ ܘܡܢ ܕܥܡܘܪܐ: ܘܡܟܝܠ ܠܝܬ ܐܠܐ ܐܢ ܓܙܪ ܕܝܢܐ ܕܠܐ
                    ܪ̈ܚܡܐ. ܥܡܐ ܕܝܢ ܒܪܝܪܐ ܟܕ ܗܠܝܢ ܫܡܼܥܼ ܘܚܼܙܐ ܠܕܒܫܐ ܕܚܠܝܛ ܒܗ ܣܡܐ: ܒܝܕ ܚܠܝܡܘܬܗ ܕܕܒܫܐ
                    ܠܐ ܝܼܕܥ ܠܡܪܝܪܘܬܗ ܕܣܡܐ ܩܛܘܠܐ. ܘܐܦܠܐ ܠܡܪܢ ܐܘ ܠܢܒ̈ܝܐ ܐܘ ܠܫܠܝܚ̈ܐܐܘ ܠܗܘܢ ܠܐܦܝܣܩ̈ܦܐ
                    ܕܝܠܗܘܢ ܫܡܼܥ. ܒܝܕ ܗܿܝ ܕܨܡܘܢ ܘܨܠܘ: ܠܐ ܝܼܕܥ ܠܢܟܠܗ ܕܒܝܫܐ. ܐܠܐ ܟܠ ܕܐܡܿܪ ܗܘܐܿ. ܕܕܚܠܘܢ
                    ܡܢ ܐܠܗܐ: ܗܢܐ ܡܛܥܝܢܐ ܐܝܬܘܗܝ. ܡܦܢܝܢ ܗܘܘܼ ܕܡܢܐ ܕܒܝܫ ܐܡܿܪ. ܕܨܡܘܢ ܘܨܠܘ ܒܠܚܘܕ ܐܡܿܪ.
                    ܘܡܢ ܐܫܢ ܡܕܡ ܠܐ ܫܡܥܝܢ ܗܘܘ: ܐܠܐ ܛܥܘ ܘܛܥܝܘܢ ܠܟܠܗܿ ܐܪܥܐ ܒܬܪܗ. ܘܠܒܼܫ ܚܫܐ ܘܕ̈ܡܥܐ.
                    ܘܫܒܼܩ ܦܘܠܚܢܗܘܢ ܘܙܪܥܗܘܢ ܘܟܪ̈ܡܝܗܘܢ ܕܠܐ ܦܘܠܚܢܐ: ܘܐܬܡܢܘ ܒܒ̈ܥܘܬܐ. ܘܡܢ ܗܝܕܝܢ ܫܪܝܘ
                    ܐܡܪܝܢ ܥܠܘܗܝܼ ܕܟܠܗܝܢ ܬܕܡܪ̈ܬܐ ܣܥܿܪ ܐܝܟ ܡܪܢ. ܘܢܦܼܩ ܗܢܘܢ ܐܝܙ̈ܓܕܘܗܝܼ. ܗܢܘܿ ܕܝܢ
                    ܫܐܕ̈ܐܼ. ܘܐܛܒܘܗܝ ܒܟܠܗܿ ܐܪܥ ܕܓܙܝܪܬܐ. ܘܓܚܬ ܐܪܥ ܕܓܪܒܝܐ ܘܕܬܝܡܢܐܿ ܥܡ ܡܕܢܚܐ ܘܡܥܪܒܐ
                    ܥܠܘܗܝܼ. ܟܕ ܛܥܝܢ ܟܠܢܫ ܠܫܘܠܡܗ. ܟܕ ܕܝܢ ܐܬܝܐ ܗܘܬܼ ܣܝܥܬܐ ܡܢ ܚܕ ܡܢ ܓܒ̈ܝܢ܆ ܘܦܓܥܐ ܗܘܬ
                    ܠܗܿ ܐܚܪܝܬܐ ܒܗܿ ܕܐܙܠܐ ܗܘܬ ܡܢ ܨܝܕܘܗܝ ܠܡܼ. ܡܫܐܠܝܢ ܗܘܘ ܗܠܝܢ ܕܐܬܝܢ ܠܗܠܝܢ ܕܐܙܿܠܝܢ.
                    ܕܐܝܟܢܐ ܚܙܝܬܘܢܝܗܝ ܠܓܒܪܐ. ܘܗܿܢܘܢ ܐܡܪܝܢ ܗܘܘܼ. ܕܠܐ ܡܫܬܡܥ ܠܗ ܐܝܟ ܡܐ ܕܗܿܘ ܥܿܒܕ ܒܥܠܡܐ
                    ܟܠܗ. ܟܕ ܐܦ ܡܚܘܝܢ ܗܘܘ ܗܼܢܘܢ ܗܕ̈ܡܝܗܘܢ ܘܐܡܪܝܢ܆ ܕܗܢܐ <pb n="287"/> ܡܫܪܝܐ ܗܘܐ. ܘܗܢܐܼ
                    ܕܪܥܗ ܝܒܝܫ ܗܘܐ. ܘܗܢܐܼ ܓܪܒܢܐ ܗܘܐ. ܘܗܢܐܼ ܣܡܝܐ. ܘܗܫܐ ܗܐ ܐܝܟ ܡܐ ܕܚܿܙܝܬܘܢ ܐܝܬܝܢ ܚܢܢ
                    ܕܠܐ ܡܘܡܐ ܐܘ ܟܐܒܐ ܕܡܕܡ. ܚܘܪܘ ܒܥ̈ܝܢܝܢ ܕܦܬܝ̈ܚܢ ܘܒܐܝܕ̈ܝܢ ܕܦܫ̈ܝܛܢ ܘܒܪ̈ܓܠܝܢ ܕܚ̈ܠܝܡܢ.
                    ܘܠܐ ܬܬܫܐܠܘܢ ܠܢ. ܐܠܐ ܐܫܬܪܪܘ ܒܝܕ ܗܝܡܢܘܬܐܼ ܘܙܠܘܢ ܨܝܕܘܗܝ. ܘܟܠܗܝܢ ܐܝܠܝܢ ܕܫܐܠܝܬܘܢ
                    ܢܣܒܝܬܘܢ ܡܢܗ. ܘܗܟܢܐ ܪܕܝܢ ܗܘܘ ܐܙܠܝܢ ܨܝܕܘܗܝ. ܘܐܟܙܢܐ ܕܗܿܠܝܢ܆ ܐܦ ܒܟܠܗܝܢ ܫܝܪ̈ܬܐ ܕܐܬܝ̈ܢ
                    ܨܝܕܘܗܝ ܦܓܿܥܝܢ܆ ܡܦܩ ܕܝ̈ܘܐܼ ܘܡܦܬܚ ܣܡ̈ܝܐ. ܘܡܫܡܼܥ ܕܘܓ̈ܐܼ. ܘܥܿܒܕ ܠܡܫܪ̈ܝܐ ܕܢܗܠܟܘܢ. ܘܦܐ
                    ܠܐܚܪ̈ܢܐ ܐܡܪܝܢ ܗܘܘܼ. ܕܠܢ ܚܼ؛ܐ ܠܢ ܟܕ ܡܩܝܡ ܡܝܬܐ. ܘܟܠܗܝܢ ܬܕܡܪ̈ܬܐ ܣܥܪܘ ܩܕܡܝܢ. ܐܫܪ
                    ܩܪܘܝܐ ܘܫܡܘܥܐ ܕܗܠܝܢ ܕܡܬܚܙܝܢ ܗܘܘ ܠܐܢ̈ܫܐ ܟܕ ܐܙܠܝܢ ܠܬܡܢ ܘܦܓܥܝܢ ܒܗܘܢ ܒܝܕ ܚܡܪ̈ܐ ܘܒ̈ܓܠܐ
                    ܘܪ̈ܟܫܐ ܘܥܡܐ ܣܓܝܐܐ: ܘܐܦ ܡܚܘܝܢ ܗܘܘ ܠܡ ܗܕ̈ܡܝܗܘܢ ܕܗܘܼ ܠܡ ܐܣܝ ܐܢܘܢ: ܠܐ ܗܘܐ ܒܢܝ̈ܢܫܐ
                    ܐܝܬܝܗܘܢ܆ ܐܠܐ ܐܢ ܫܐܕ̈ܐ. ܘܢܕܥ ܡܢ ܗܿܝ ܕܐܦܠܐ ܚܕ ܒܪܫܢܐ ܐܬܚܙܝ ܒܚܘܠܡܢܐ ܡܢ ܠܘܬܗ ܣܟ.
                    ܠܐܚܪ̈ܢܐ ܡܬܚܙܝܢ ܗܘܘܼ ܘܐܡܪܝܢ ܠܗܘܢ܆ ܕܡܠܐܟ̈ܐ ܚܢܢܼ ܐܣܝܪܝܢܢ ܠܨܠܘܬܗ ܕܡܪܝ ܡܪܘܬܐ: ܡܪܘܬܐ
                    ܓܝܪ ܩܪܝܢ ܗܘܘ ܠܗ: ܕܐܢ ܫܒܩ ܠܢ ܡܿܝܬܝܢ ܚܢܢ ܟܠܒܘܬܐ ܥܡ ܩܡܨܐ. ܠܐܚܪ̈ܢܐ ܡܬܚܙܝܢ ܗܘܘ ܐܡܪܝܢ܆
                    ܕܚܘ̈ܘܬܐ ܦܪ̈ܘܚܐ ܐܬܝܿܢ ܥܠ ܐܪܥܐܼ ܘܠܐ ܫܒܩܝܢ ܠܐܢܫ ܕܢܐܚܐ: ܐܢ ܫܿܒܩ ܠܢ ܡܪܝ ܡܪܘܬܐ. ܘܐܟܙܢܐ
                    ܕܗܠܝܢ ܒܢ̈ܬ ܩ̈ܠܐ ܡܫ̈ܬܡܥܢ ܗܘ̈ܝ ܒܟܠܗܘܢ ܐܬܪ̈ܘܬܐ ܕܓܙܝܪܬܐ: ܡܢ ܫܐܕ̈ܐ ܡܪ̈ܘܕܐ. ܘܡܢ ܗܫܐ
                    ܠܝܬ ܗܘܐ ܩܛܘܥܐ ܠܐܘܪ̈ܚܬܐ ܕܫܕܝܢ ܠܬܡܘܢ. ܐܣܬܟܠ ܦܪܘܫܐܼ. ܕܐܦ ܠܐ ܡܐ ܕܐܿܬܐ ܗܼܘ ܒܪܗ ܕܐܒܕܢܐ
                    ܣܿܥܪ ܐܠܐ ܗܟܢܐ. ܟܕ ܢܦܩܝܢ ܫܡܫܘ̈ܗܝ <pb n="288"/> ܘܡܛܒܒܝܢ ܠܗܼ ܒܟܠܗܿ ܐܪܥܐ. ܘܡܚܿܘܝܢ
                    ܢܦܫܗܘܢ ܓܘܫܡܢܐܝܬ ܠܟܠܢܫ. ܟܕ ܐܡܪܝܢ܆ ܕܗܢܐ ܡܫܪܝܐ ܗܘܐܼ ܘܗܢܐܼ ܣܡܝܐ. ܘܗܢܐܼ ܓܪܒܢܐ. ܘܗܼܘ
                    ܐܣܝ ܐܢܘܢ. ܘܐܦ ܥܒܕܝܢ ܠܚܕ̈ܕܐ ܡܝ̈ܬܐ ܘܡܫܪ̈ܝܐ ܘܓܪ̈ܒܢܐ ܘܣܡ̈ܝܐ ܘܟܠܗܝܢ ܚܒܪ̈ܬܐܼ ܘܡܩܪܒܝܢ
                    ܩܕܡܘܗܝ. ܘܡܐ ܕܦܿܩܕ ܠܡܫܪܝܐ ܕܢܗܠܟܼ ܡܗܠܟ. ܘܗܐ ܐܝܟ ܗܿܘ ܕܒܫܪܪܐ ܡܫܪܝܐ: ܘܗܫܐ ܗܐ ܡܗܠܟ.
                    ܘܠܐ ܝܿܕܥܝܢ ܕ̈ܘܝܐ ܕܫܒܩܝܢ ܠܟܬܒ̈ܐ ܩܕ̈ܝܫܐ ܘܐܦ ܐܙܠܝܢ ܒܬܪܗܼ. ܕܗܠܝܢ ܫܐܕ̈ܐ ܐܢܘܢ. ܘܐܢܫ
                    ܕܡܬܩܪܒ ܠܐ ܡܬܐܣܐ ܡܢܗܼ. ܐܠܐ ܐܢ ܐܝܬܝܗܿ ܡܚܘܬܗ ܕܝܠܗ ܕܒܝܫܐ. ܘܟܕ ܗܼܘ ܫܐܕܐ ܫܒܿܩ ܠܗܼ
                    ܡܬܚܙܐ ܗܼ ܚܠܝܡܐ.. ܟܕ ܐܡܪ ܕܥܠ ܕܠܝܬ ܒܟ ܗܝܡܢܘܬܐ ܠܐ ܡܬܐܣܐ ܐܢܬ. ܠܢ ܕܝܠܢ ܠܝܢ ܚܙܝܢܢ.
                    ܘܗܠܝܢ ܡܣܿܗܕܝܢܢ. ܕܟܠܢܫ ܕܚܙܝܢܢ ܕܐܙܠܝܢ ܨܝܕܘܗܝ ܘܐܬܝܢ܆ ܟܕ ܡܫܬܝܠ ܗܘܐ ܚܕ ܡܢܗܘܢ ܕܚܠܝܡܬ.
                    ܐܡܿܪ ܗܘܐܼ ܚܠܝܡ ܐܢܐ. ܟܕ ܠܐ ܣܟ ܐܬܝܬܪ ܡܕܡ ܡܢ ܠܘܬܗ. ܐܡܿܪ ܗܐܘ: ܕܐܢ ܡܗܝܡܢܬܼ ܠܐܪ̈ܒܥܝܢ
                    ܝܘ̈ܡܬܐ ܫܩܠܬ ܚܘܠܡܢܐ. ܘܒܗܕܐ ܬܢܘܝ ܕܠܫܘܠܡܐ ܕ.ܡ. ܝܘܡ̈ܬܐ ܫܩܠܬ ܚܘܠܡܢܐܿ. ܫܿܪܐ ܗܘܐ ܠܗܘܢ.
                    ܘܗܟܢܐ ܓܼܚܘܢ ܟܠܗܘܢ ܐܬܪ̈ܘܬܐܼ ܘܐܙܠܘܢ ܨܝܕܘܗܝ. ܘܐܦ ܐܫܛܪ̈ܐ ܣܓ̈ܝܐܐ ܡܝܬܝܢ ܗܘܘ ܠܗܼ. ܥܡ
                    ܕܗܒܐ ܘܣܐܡܐ ܘܡ̈ܐܢܐ ܡܦܪ̈ܓܐ. ܘܥܿܒܕ ܗܘܐ ܠܡ ܙܕܩ̈ܬܐ ܘܒܥܘ̈ܬܐ ܣܓܝ̈ܬܐ. ܘܦ ܩܐܡ ܗܘܐ ܘܡܿܠܚ
                    ܠܥܡܐ ܒܩܛܡܐ. ܟܕ ܐܡܿܪ ܕܡܬܪܥܐ ܐܠܗܐ. ܩܿܐܝܡ ܗܘܼܐ ܕܝܢ ܥܠ ܒܐܡܐ ܪܡܬܐ ܐܝܟ ܐܦܝܣܩܘܦܐܼ. ܟܕ
                    ܒܕܪܓܐ ܕܡܫܡܫܢܘܬܐ ܡܛܟܼܣ ܗܘܐ. ܟܕ ܦܩܝܕ ܒܝܕ ܩܢܘ̈ܢܐ ܫ̈ܠܝܚܝܐ ܕܩܫܝܫܐ ܠܐ ܢܬܒܪܟ. ܐܠܐ ܐܢ ܡܢ
                    ܩܫܝܫܐ ܟܢܬܗܼ ܘܡܢ ܐܝܣܩܦܐܼ. ܘܐܦܠܐ ܢܩܒܠ ܒܪܘܟܬܐܿ. ܐܠܐ ܐܢ ܡܢ ܗܠܝܢ: ܗܢܐ ܡܪܚܐ ܠܘ ܒܠܘܕ
                    ܠܟܗ̈ܢܐ ܡܒܪܟ ܗܘܐܿ. ܐܠܐ ܐܦ ܨܠܝܒܐ ܠܡ ܘܐܝܕܐ ܡܥܒܪ ܗܘܐ ܥܠ <pb n="289"/> ܪܝܫܐ ܕܟܗ̈ܢܐ.
                    ܘܐܦ ܡܫܚܐ ܕܨܠܘܬܐ ܥܿܒܕ ܗܘܐܼ. ܟܕ ܣܓ̈ܝܐܐ ܟܗ̈ܢܐ ܟܢܝܫܝܢ ܠܘܬܗ. ܘܝܿܗܒ ܠܗܘܢ. ܡܫܚܐ ܕܝܢ
                    ܗܟܢܐ ܥܿܒܕ ܗܘܐ. ܨܠܘܬܐ ܠܡ ܬܿܢܐ ܗܘܐ ܠܥܘܗܝ. ܘܒܬܪܟܝܢ ܪܝܩ ܗܘܐ ܒܗ. ܘܒܝܕ ܪ̈ܘܩܘܗܝ ܡܫܡܠܐ
                    ܗܘܐ. ܐܦܝܣܩܦܐ ܕܢܥܘܠ ܠܬܡܢ ܐܘ ܕܝܪܝܐܼ ܘܢܐܡܪ ܡܕܡ ܒܗܼ. ܠܐ ܡܨܝܐ: ܕܠܐ ܩܛܿܠܝܢ ܗܘܘ ܠܗ
                    ܗܼܢܘܢ ܒܢܗܝ ܩܪܝܬܐ ܗܿܝ. ܟܕ ܐܡܪܝܢ ܕܡܚܣܡ ܚܣܡܝܢ ܐܢܬܘܢ ܒܗ. ܩܕܝܫܐ ܕܝܢ ܡܪܝ ܩܘܪܝܩܐ
                    ܐܦܝܣܩܦܐ ܕܝܠܗ ܕܐܬܪܐܼ. ܟܕ ܚܼܙܐ ܠܥܢܗ ܕܐܫܬܒܝܬ ܡܢ ܒܝܫܐ: ܘܕܢܐܡܪ ܠܗܘܢ ܠܐ ܫܡܿܥܝܢ ܠܗ. ܐܠܐ
                    ܘܐܦ ܡܣܡ ܒܪܝܫܐ ܡܢܗܘܢܿ ܡܩܒܠ ܗܘܐܼ. ܪܗܼܛ ܨܝܕ ܚܣܝܐ ܕܘܝܕ ܦܛܪܝܪܟܐܼ ܘܥܠ ܟܠܗ̈ܝܢ ܐܘܕܥܗ.
                    ܗܼܘ ܕܝܢ ܚܣܝܐ ܕܘܝܕ ܟܕ ܗܠܝܢ ܫܡܼܥܼ ܫܩܠܼܗ ܘܚܒܫܗ ܒܝܬ ܐܣܝܪ̈ܐ ܕܚܪܢ. ܟܕ ܐܦܠܐ ܗܟܢܐ ܬܟܘ ܡܢ
                    ܛܥܝܘܬܗ. ܟܕ ܐܦ ܐܿܬܝܢ ܗܘܘ ܠܗ ܠܒܝܬ ܐܣܝܪ̈ܐ ܨܝܕܘܗܝ ܣܓܝ̈ܐܐ. ܘܥܒܿܕ ܠܡ ܡܫܚܐ ܘܝܿܗܒ ܠܗܘܢ.
                    ܘܟܕ ܐܦ ܒܪ̈ܘܩܘܗܝ ܡܫܡܠܐ ܗܘܐ ܠܡ ܗܼܘ ܛܢܦܐ. ܘܟܕ ܠܣܓܝ̈ܐܬܐ ܥܒܿܪܝܢܢ ܡܫܢܝܢܢ ܠܘܬ ܐܚܪ̈ܢܝܬܐ.
                    ܟܕ ܨܒܿܝܢܢ ܕܢܘܕܥ ܥܠ ܫܢܝ̈ܐ ܕܐܘܠܨܢܐ ܕܣܒܼܠܬ ܐܪܥܐ.</p>
                <p>ܥܠ ܫܢܬܐ ܩܕܡܝܬܐ ܕܐܠܘܨܢܐܼ. ܕܗܘܼܬ ܫܢܬ ܐܠܦܐܐ ܘܬܡܢ̈ܝܢ ܘܐܪ̈ܒܥ. ܠܘܩܕܡ ܥܠ ܟ̈ܬܘܒܐ ܘܥܡ̈ܠܐ
                    ܘܣܓܛܪ̈ܐ܀ ܟܕ ܕܝܢ ܥܛܦܼ ܡܿܠܟܐ ܡܢ ܐܪܥ ܕܐܘܪܫܠܡ: ܠܒܟܗ ܠܥܒܣ ܘܐܚܣܪܗ ܒܟܡܕܡ ܕܩܼܢܐ ܗܘܐ.
                    ܘܥܼܒܕ ܚܠܦܘܗܝ ܠܡܘܣܐ ܟܕ ܡܘܨܥܒ. ܐܝܢܐ ܕܡܢ ܠܥܠ ܐܬܕܟܪܢܢ. ܘܝܗܼܒ ܒܐܝܕ̈ܘܗܝ ܠܥܡ̈ܠܐ
                    ܘܠܟܬܘ̈ܒܐ ܘܣܓܛܪ̈ܐ܇ ܐܝܠܝܢ ܕܗܼܘܘ ܒܝܘ̈ܡܝ ܥܒܨ. ܕܢܚܫܒ ܐܢܘܢ. ܘܢܚܬ ܗܼܘ ܠܒܓܕܕ. ܗܢܐ ܕܝܢ
                    ܛܪܘܢܐ ܟܕ ܩܒܠ ܦܘܩܕܢܐ: ܫܕܪ ܐܝܬܝ ܟܠ ܕܗܘܼܐ ܗܘܼܐ ܠܗ ܥܡܠܐ ܐܘ ܣܓܛܪܐ ܐܘ ܟܬܘܒܐ ܒܝ̈ܘܡܝ
                    ܥܒܣ. <pb n="290"/> ܘܡܛܠ ܗܿܝ ܕܐܦܠܐ ܡܢ ܡܘܨܠ ܐܫܬܪܝܼ. ܐܚܬ ܐܢܘܢ ܠܒܠܕ ܘܚܒܫ ܐܢܘܢ ܒܗܼܿ.
                    ܥܡ ܝܘܩܪܐ ܪܒܐ ܕܦܪ̈ܙܠܐ. ܘܟܕ ܠܐ ܚܫܒ ܐܢܘܢ ܐܘ ܬܒܥ ܠܐܬܪ̈ܬܐ: ܐܝܟ ܡܿܢ ܕܢܚܘܘܢ ܡܘܢ ܫܩܠ
                    ܠܗܘܢ. ܫܕܪ ܐܝܬܝ ܠܗ ܗܼܘ ܗܢܐ ܨܢܝܥ ܠܒܝ̈ܫܬܐܼ. ܡܢ ܟܠ ܚܕܚܕܐ ܡܢ ܡܕ̈ܝܢܬܐ ܐܢ̈ܫܐ ܡܣܘܪ̈ܐ
                    ܘܝ̈ܥܢܐ: ܘܕܠܝܬ ܗܘܼܐ ܐܠܗܐ ܒܚܕܐ ܡܢ ܬܪ̈ܥܝܬܗܘܢ. ܠܐܢܿܫܐ ܕܐܝܟ ܗܠܝܢ ܓܒܼܐ ܠܗ ܒܪ ܕܐܒܕܢܐܼ.
                    ܠܐܟܠܝܩܪ̈ܨܐ ܕܐܟܘܬܗ. ܘܡܝܩܪ ܗܘܐ ܠܗܘܢ ܒܡܠܬܐ ܘܒܥܒܕܐ. ܟܕ ܐܦ ܡܫܕܘܕܐ ܗܘܐ ܠܗܘܢ ܪܘܪ̈ܒܬܐ:
                    ܐܝܟ ܣܛܢܐ ܠܐܝܠܝܢ ܕܐܙܠܝܢ ܒܬܪܗ. ܘܒܬܪ ܟܠܗܝܢ ܦܿܪܥ ܠܗܘܢ ܫܘܠܡܐ ܒܝܫܐ ܥܡ ܓܗܢܐ. ܘܒܗܠܝܢ
                    ܡ̈ܠܐ ܓܢܿܒ ܗܘܐ ܠܚܕ ܚܕ ܡܢܗܘܢܼ. ܘܓܿܠܐ ܗܘܐ ܥܠ ܗܠܝܢ ܕܡܢ ܡܕܝܢܬܗ ܐܢ ܟܬܘܒܐ ܘܐܢ ܥܡܠܐ ܘܐܢ
                    ܣܓܛܪܐ܇ ܘܡܘܢ ܐܝܬ ܠܗܼ ܐܘ ܡܘܢ ܠܐ܇ ܘܐܝܟܢܐ ܐܝܬܘܗܝ ܒܥܘܬܪܐܼ ܐܘ ܒܒܝܬܐ ܐ ܒܡܪ̈ܗܛܐ. ܘܟܕ ܥܠ
                    ܟܠܢܫ ܝܠܼܦܼ. ܘܐܦ ܐܬܢܗܪ ܥܠ ܥܒܕܗܘܢ.. ܟܕ ܐܦܠܐ ܗܼܢܘܢ ܡܣܘܪ̈ܐ ܫܩܼܠ ܫܘܠܡܐ ܫܦܝܪܐ ܡܢ ܠܘܬܗ.
                    ܐܠܐ ܡܣܼܪ ܐܢܘܢ ܐܠܗܐ ܒܐܝ̈ܕܝ ܪܫܝܥܐ ܗܿܘ ܕܪܚܼܡܼ. ܘܝܬܝܪ ܡܢ ܟܠ ܐܒܫܘ ܠܗܘܢ. ܫܒܼܫܘ ܕܝܢ
                    ܠܗܠܝܢ ܕܗܘܘ ܒܫܘܠܛܢܐ ܕܥܒܣܼ. ܐܝܟ ܚܡ̈ܫܐ ܫ̈ܬܐ ܝܪ̈ܚܐܼ. ܥܕܡܐ ܕܟܠܗܘܢ ܕܘܒܪ̈ܝܗܘܢ ܝܠܼܦܼ. ܡܢ
                    ܪ̈ܫܝܥܐ ܗܠܝܢ ܕܓܒܼܐ ܗܢܐ ܛܪܘܢܐ ܡܢ ܡܕܝܢ̈ܬܗܘܢ. ܟܕ ܡܣܘܪܝܐ ܡܢ ܚܕ ܡܢ ܐܬܪ̈ܘܬܐ ܠܐ ܩܒܠܼ. ܟܠ
                    ܚܕ ܡܢܗܘܢ ܐܦܩ ܐܢܘܢ ܚܕ ܚܕ: ܘܐܝܟ ܡܐ ܕܡܢ ܡܣܘܪ̈ܐ ܝܠܼܦ ܥܠ ܟܠܢܫܼ. ܦܿܣܩ ܗܘܐ ܥܠܝܗܘܢ ܕܗܒܐܼ
                    ܕܢܬܠܘܢ ܠܗܼ ܕܠܐ ܪ̈ܚܡܐܼ. ܐܝܬ ܕܬܪ̈ܝܢ ܐܠܦ̈ܝܐܼ ܘܐܝܬ ܕܐܪ̈ܒܥܐܼ ܘܐܝܬ ܕܥܣܪ̈ܐܼ ܘܐܝܬ
                    ܕܚ̈ܡܫܬܥܣܪ ܘܐܝܬ ܕܥܣܪ̈ܝܢܼ ܘܐܝܬ ܕܬܐܠܬܝ̈ܢܼ ܘܐܝܬ ܕܐܪ̈ܒܥܝܢ. ܐܝܟ ܡܐ ܕܩܕܡܢܢ ܐܡܪܢܢ ܕܝܠܼܦ
                    ܡܢ ܡܣܘܪ̈ܐ: ܗܟܢܐ ܦܣܿܩ ܗܐܘ ܥܠܝܗܘܢ. ܠܘ ܥܠ <pb n="291"/> ܕܚܝܒܝܢ ܗܘܘܼ. ܐܠܐ ܕܢܡܠܐ ܗܼܘ
                    ܠܝܥܢܘܬܗ ܘܦܪܘܬܗ. ܘܗܟܢܐ ܕܢܿܩ ܗܘܐ ܪ̈ܓܠܘܗܝ ܥܡ ܐܝܕ̈ܘܗܝ ܕܚܕ ܚܕ ܡܢܗܘܢܼ. ܥܕܡܐ ܕܡܩܒܠ ܗܘܐ
                    ܗܿܘ ܡܕܡ ܕܡܢܗ ܡܬܦܣܩ ܗܘܐ ܥܠܘܗܝ. ܘܟܕ ܢܗܘܐ ܘܢܩܒܠ ܒܦܪ̈ܙܠܐ ܡܫܕܪ ܗܘܐ ܠܗ ܠܡܕܝܢܬܗܼ ܥܡ
                    ܦܪ̈ܫܐ ܘܥܪ̈ܒܐ ܕܢܝܬܘܢ ܡܢܗ ܠܡܠܐ ܗܿܘ. ܬܘܒ ܦܼܩܕ ܠܡܥܕ̈ܠܢܐ ܕܢܐܬܘܢ ܢܟܬܒܘܢ ܟܠ ܡܕܡ ܕܦܫ
                    ܠܗܘܢ܀ ܗܼܘ ܕܝܢ ܗܢܐ ܨܢܝܥ ܠܒܝ̈ܫܬܐܼ ܟܕ ܚܼܙܐ ܕܐܘܪܒܗ ܡܠܟܐ ܘܐܘܣܦ ܠܗ ܥܠ ܐܝܩܪܗ ܩܕܡܝܐܼ.
                    ܘܐܦ ܝܿܕܥ ܕܗܼܘ ܡܠܟܐ ܒܥܩܘܪܝܐ ܚܿܕܐ ܝܬܝܪ ܡܢ ܕܒܝܫܢܐ: ܢܗܼܡ ܐܝܟ ܐܪܝܐ ܠܬܒܪܐܼ. ܘܫܪܝ ܡܨܛܢܥ
                    ܠܐܪܥܐܼ. ܐܝܟ ܡܐ ܕܐܦ ܦܪܥܘܢ ܠܒܢ̈ܝ ܐܣܝܪܐܝܠ. ܘܦܩܕ ܠܘܩܕܡ ܠܡܥܕ̈ܠܢܐܼ ܕܢܥܕܠܘܢ ܠܐܬܪ̈ܘܬܗܘܢ.
                    ܟܕ ܐܦ ܗܼܢܘܢ ܡ̈ܥܕܠܢܐ ܠܒܼܫ ܡܢ ܨܝܕܘܗܝ ܠܟܠܗܿ ܝܥܢܘܬܐ: ܟܕ ܘܐܦܠܐ ܗܼܘ ܐܝܟ ܨܒܿܐ ܒܛܒܬܐܼ
                    ܦܩܼܕ ܠܗܘܢ ܢܕܠܘܢ ܐܪܥܐܿ. ܐܠܐ ܠܥܝ̈ܢܐ. ܘܕܢܦܘܩ ܡܫܐ ܕܥܠ ܬܥܕܝܠ ܚܕܬܐ ܓܿܒܐ. ܘܝܕܝܥܐ ܡܢ ܗܿܝ
                    ܕܒܫܘܠܡܐ ܓܕܫܬ: ܕܗܿܘ ܕܣܡ ܥܠܘܗܝ ܡ̈ܥܕܠܡܐ ܝܬܝܪܐܼ ܥܠ ܚܕܬܬܐ ܫܩܼܠ: ܘܗܿܘ ܕܒܨܪ ܠܗ ܫܩܼܠ ܥܠ
                    ܥܬܝܩܬܐ. ܐܦ ܗܼܢܘܢ ܡܥܕ̈ܠܢܐ ܓܠܝܐܝܬ ܬܒܥܝܢ ܗܘܘ ܡܘܗ̈ܒܬܐܼ ܘܫܘ̈ܥܕܐܼ ܕܠܐ ܒܗܬܬ ܐܦ̈ܐ ܐܘ
                    ܕܚܠܐ ܕܡܕܡ. ܘܗܟܢܐܥܕܠܘܗܿ ܠܐܪܥܐ: ܟܕ ܡܕܡ ܠܐ ܐܘܬܪ ܐܠܐ ܐܢ ܚܘܣܪ̈ܢܐ ܣܓ̈ܝܐܐ ܕܓܢܒܘܬܗܘܢ
                    ܘܝܥܢܘܬܗܘܢ. </p>
                <p>ܥܠ ܡܟܪ̈ܟܕܢܐ ܘܛܒ̈ܥܐ܀ ܥܡ ܗܠܝܢ ܬܘܒ ܫܕܪ ܡܟܪ̈ܟܕܢܐ ܘܛܒ̈ܥܐ ܕܐܢܟܐ. ܟܕ ܐܦ ܦܩܕܝܢ ܗܘܘܼ ܕܟܠ
                    ܕܨܝܕܝܢ܆ ܫܡܐ ܕܐܬܪܗ ܘܡܕܝܢܬܗ ܢܟܪܟܕܘܢܝܗܝ. ܗܝܕܝܢ ܢܬܓܠܐ ܠܐܬܪܗ ܘܠܕܘܟܬܗ. ܐܠܐ ܗܼܢܘܢ ܠܗܕܐ
                    ܠܐ ܐܬܪܡܝܘܗܝ. ܐܠܐ ܪܗܼܛ ܠܗܘܢ ܕܢܡܠܘܢ ܝܥܢܘܬܗܘܢ. ܘܬܘܒܼ ܕܒܥܒܝܥܬܐ ܡܩܒܥܝܢ ܗܘܘ ܠܗܘܢ ܗܠܝܢ
                        <pb n="292"/> ܛܒ̈ܥܐ: ܟܕ ܐܦ ܗܢܘܢ ܡܢ ܕܝܠܗܘܢܼ ܣܓ̈ܝܐܐ ܡܘܨܦܝܢ ܗܘܘ ܥܠܝܗܘܢ. ܘܠܘܩܕܡ
                    ܠܒܟ ܐܢܘܢ ܠܪ̈ܝܫܢܐ ܕܝܠܗ ܕܐܬܪܐܼ. ܟܕ ܐܡܪ: ܕܟܠܢܫ ܢܝܬܐ ܕܝܠܗ ܠܡܕܝܢܬܐܼ. ܕܠܐ ܢܦܘܩ ܠܒܪ
                    ܘܢܗܘܐ ܥܠܝܟܘܢ ܝܘܩܪܐ. ܘܟܕ ܟܠܢܫ ܐܥܠ ܕܝܠܗ ܘܟܪܟܕ ܐܢܘܢܼ. ܟܕ ܥܠ ܝܡܝܢܗ ܟܿܬܒ ܗܘܐܼ ܫܡܐ
                    ܕܡܕܝܢܬܗܼ ܘܥܠ ܣܡܠܗ ܓܙܝܪܬܐ. ܘܒܩܕܠܗ ܬܿܠܐ ܗܘܐ ܬܪ̈ܝܢ ܛܒ̈ܥܐܼ. ܚܕ ܕܛܒܝܥ ܫܡܐ ܕܡܕܝܢܬܗܼ
                    ܘܐܚܪܢܐ ܫܡܐ ܕܩܝܡܗ. ܘܐܦ ܫܩܿܠ ܗܘܐ ܡܢ ܟܠ ܬܠ̈ܬܐ ܓܒܪ̈ܐ ܙܘܙܐ ܒܫܘܪܝܐ. ܘܐܦ ܟܿܬܒ ܗܘܐ ܫܡܗ
                    ܕܓܒܪܐ ܘܕ̈ܡܘܬܗ ܘܨܘܪ̈ܬܗ. ܘܡܢ ܐܝܕܐ ܩܪܝܬܐ ܐܝܬܘܗܝ ܘܩܠܝܡܐ. ܗܕܐ ܣܓܝ ܐܙܝܥܬܼ ܐܢܘܢ
                    ܠܒܢܝ̈ܢܫܐ. ܡܛܠ ܕܣܓܝ ܒܢܝ̈ܢܫܐ ܢܘܟܪ̈ܝܐ ܨܝܿܕ ܗܘܼܐ. ܘܡܢ ܐܝܟܐ ܕܐܡܼܪ ܕܐܝܬܘܗܝ ܟܪܟܕܗ ܥܠܝܗܿ
                    ܕܕܘܟܬܐ. ܟܕ ܓܕܫܬܼ ܘܐܦ ܠܐ ܡܡܬܘܡ ܥܝܠ ܗܐܘ ܠܗ ܠܩܪܝܬܐ ܗܿܝ. ܟܕ ܐܠܘ ܓܕܫܬ ܘܐܬܬܝ ܗܼܝ ܗܕܐ
                    ܡܟܬܒܢܘܬܐ ܠܘܫܠܡܐܼ. ܝܬܝܪ ܡܢ ܟܠ ܕܗ̈ܘܼܝ ܥܠ ܐܪܥ ܐܒܫܬ ܠܥܠܡܐ. ܘܟܕ ܚܼܙܐ ܕܠܐ ܐܬܡܠܝ ܥܒܕܗܼ.
                    ܢܦܼܩ ܥܠ ܐܬܪܐ: ܘܟܠ ܕܐܿܙܠ ܘܕܐܿܬܐ ܨܕܘܗܝ. ܘܟܕ ܝܬܝܪ ܡܢ ܥܣܪ̈ܝܢ ܙܒ̈ܢܝܢ ܒܗܒ ܒܐܬܪܐ ܥܒܼܪ.
                    ܠܐ ܣܦܩܬ ܠܗ. ܥܕܡܐ ܕܐܘܦܝ ܒܢܝ̈ܢܫܐ. ܘܐܢܫ ܠܐ ܐܬܦܠܛ ܡܢܗ. ܘܡܟܝ ܐܝܟ ܡܐ ܕܢܒܝܐ ܕܢܝܐܝܠ
                    ܘܫܠܚܐ ܝܘܚܢܢ ܐܡܼܪ: ܫܩܠܘܢ ܟܠܗܘܢ ܒܢܝ̈ܢܫܐ. ܘܐܢܫ ܠܐ ܐܬܦܠܛ ܡܢܗ. ܘܡܟܝܠ ܐܝܟ ܡܐ ܕܢܒܝܐ
                    ܕܢܝܐܝܠ ܘܫܠܝܚܐ ܝܘܚܢܢ ܐܡܼܪ: ܫܩܠܘܢ ܟܠܗܘܢ ܒܢܝ̈ܢܫܐ ܪܘܫܡܗܿ ܕܚܝܘܬܐ ܗܿܝ ܥܠ ܐܝܕܝ̈ܗܘܢ
                    ܘܚܕ̈ܝܝܗܘܢ ܘܚܨ̈ܝܗܘܢ. </p>
                <p>ܥܠ ܡܥܣܪ̈ܢܐ܀ ܫܼܕܪ ܕܝܢ ܥܡ̈ܠܐ ܐܚܪ̈ܢܐ ܥܠ ܥܘܣܪܐ. ܘܗܠܝܢ ܬܘܒ ܐܙܝܥܘܗܿ ܠܐܪܥܐ. ܟܕ ܥܼܠ
                    ܠܡܕ̈ܝܢܬܐܼ ܘܥܒܼܪ ܥܠ ܼ. ܘܐܦ ܚܿܘܐ ܗܘܐ ܡܘܢ ܐܝܬ ܒܗܿ. ܘܐܢ ܐܝܬ ܗܘܐ ܠܗ ܠܓܒܪܐ ܡܣܟܢܐ ܒܗܿ
                    ܒܡܐ ܙܘ̈ܙܐ܆ ܟܬܒܘ ܗܼܢܘܢ ܒܚ̈ܡܫܡܐܐ. ܘܐܢ ܒܐܠܦܐܐܼ. ܟܬܒܘ ܗܼܢܘܢ ܒܚ̈ܡܫܐ ܐܠܦܝ̈ܐ. ܘܥܒܼܪ ܥܠ
                    ܒ̈ܬܐ ܕܣܘܪ̈ܝܝܐ ܘܕܛܝ̈ܝܐ. ܟܠ ܐܝܟܐ ܕܐܝܬ ܗܘܐ <pb n="293"/> ܚ̈ܛܐ ܐܘ ܣܥܪ̈ܐܼ ܐܘ ܡܕܡ ܕܐܝܟ
                    ܗܠܝܢ ܕܣܝܡܼ ܛܒܥܘܗܝ. ܘܟܕ ܐܦܠ ܒܓܘܗ ܚܝܪܝܢ ܗܘܘܼ. ܟܬܒܝܢ ܗܘܘ ܙܦܠܢ ܐܠܦ̈ܐܐ ܥܠ ܦܠܢ: ܟܕ ܐܦ
                    ܬܒܿܥܝܢ ܗܘܘ ܠܗܼ ܟܠ ܥܣܪ̈ܐ ܓܪ̈ܝܒܐ ܓܪܝܒܐ. ܘܢܫܠܼܡ ܐܢܘܢ ܠܡ ܠܗܘܢ ܒܒܓܕܕ. ܟܕ ܐܦ ܐܠܘ ܐܬܬ
                    ܠܫܘܠܡܐ ܐܚܪܒܬܗܿ ܠܐܪܥܐ. ܡܛܠ ܕܣܓܝ̈ܐܐ ܡܢܗܘܢ ܐܝܬ ܗܘܐܼ. ܕܟܬܝܒܝܢ ܗܘܘ ܥܠܘܗܝ ܥܣܪ̈ܐ
                    ܐܠܦ̈ܝܐܼ. ܕܥܣܪ̈ܝܢ ܓܪ̈ܝܒܐ ܠܐ ܩܢܐ ܗܘܼܐ. ܡܛܠ ܕܗܼܢܘܢ ܡܣܘܪ̈ܐ ܥܘ̈ܠܐ ܗܘܼܘ ܠܗܘܢ ܡܠܦ̈ܢܐ
                    ܠܘܬ ܒܝ̈ܫܬܐܼ. ܐܝܠܝܢ ܕܡܢ ܠܥܠܥ ܥܗܕܢܢ. ܘܐܦ ܗܼܘ ܡܘܣܐܼ ܐܡܝܢܐܝܬ ܡܫܕܪ ܗܘܼܐ ܒܬܪܗܘܢܼ.
                    ܘܢܚܬܝܢ ܨܝܕܘܗܝ: ܐܝܟ ܕܢܐܠܦ ܟܠ ܕܐܝܬ ܒܡܕܝܢܬܗ ܕܚܕ ܡܢܗܘܢ. ܘܡܟܝܠ ܠܗ ܕܝܠܗ ܫܚܕܝܢ ܘܡܝܩܪܝܢ
                    ܗܘܘ ܒܢܝ̈ܢܫܐܼ. ܡܛܠ ܗܿܝ ܕܢܟܘܪ ܠܦܘܡܗ ܡܢܗܘܢ. ܘܟܕ ܗܠܝܢ ܥܒܼܕ ܡܥܣܪ̈ܢܐܼ. ܚܣܪܘ ܒܢܝ̈ܢܫܐ
                    ܡܣܟ̈ܢܐ ܨܕܝܗܘܢ. ܘܠܬܚܬ ܘܨܝܕ ܡܣܘܪ̈ܐ ܒܣܓܝܘܬܐ. ܘܠܡܚܣܢ ܟܠܘܗܿ ܠܒܝܫܬܐ ܗܕܐ ܡܢܗܘܢ. ܘܡܢ
                    ܗܝܕܝܢ ܢܦܼܩ ܠܐܘܪ̈ܚܬܐ ܘܠܡܥܒܪ̈ܬܐܼ. ܘܟܠ ܕܐܙܿܠ ܘܐܬܿܐ ܫܠܚܘܗܝ. ܐܦ ܟܡܢܝܢ ܗܘܘ ܒܠܝܠܘ̈ܬܐ ܥܠ
                    ܐܘܪ̈ܚܬܐܼ. ܘܫܩܠܝܢ ܥܒܕܗܘܢ ܒܢܝ̈ܢܫܐܼ. ܐܝܟ ܓܢܿܒܐ܆ ܕܐܝܠܝܢ ܕܥܪܩܝܢ ܡܢ ܥܘܣܪܐ ܘܡܢ ܨܘܦܝ. ܟܕ
                    ܐܡܪܝܢ ܕܡܥܣܪ̈ܢܐ ܚܢܢ. ܘܟܕ ܒܝܫܬܐ ܕܠܐ ܣܟ ܫܪܝܬ ܡܚܪܒܐ ܠܐܪܥܐܼ. ܘܡܬܩ̈ܛܥܢ ܐܘܪ̈ܚܬܐ ܡܢ
                    ܐܙܘ̈ܠܐ ܘܡܢ ܐܬܘ̈ܝܐܼ. ܢܚܼܬ ܘܐܝܠܠܘ ܩܕܡܘܗܝ ܕܡܘܣܐ. ܘܦܩܕ ܕܠܒܪ ܡܢ ܫܘܩܐ ܠܐ ܢܠܒܘܛ ܠܐܢܫ.
                    ܘܗܝܕܝܢ ܠܡܚܣܢ ܬܟܘ ܡܢ ܒܝ̈ܫܬܗܘܢ.</p>
                <p>ܥܠ ܨܘܦܝ܀ ܟܠ ܡܘܥܝܬܐ ܐܝܕܐ ܕܫܘܚܬ ܒܬܪ ܚܒܪܬܗܼܿ. ܗܼܝ ܒܝܫܐ ܗܘܼܬ ܡܢ ܕܩܕܡܝܗܿ. ܡܛܠ ܕܡܢ ܥܩܪܐ
                    ܒܝܫܐ ܘܡܪܝܪܐ ܘܕܪܘܓܙܐ ܣܠܩ̈ܢ ܗܘ̈ܝ ܡܘ̈ܥܝܬܐ ܗ̈ܠܝܢ. ܟܬܝܒܼ ܕܡܢ ܢܨܒܬܐ ܒܝܫܬܐ ܢܨܒ̈ܬܗܘܢܼ.
                    ܘܬܘܒܼ <pb n="294"/> ܕܥܩܪܐ ܕܟܠ̈ܝܢ ܒܝܫ̈ܬܐ ܪܚܡܬ ܟܣܦܐ. ܐܦܠܐ ܐܝܬ ܠܗ ܠܝܥܢܐ ܠܡܣܒܥ ܠܥܠܡ.
                    ܐܦܢ ܟܠܗ ܥܠܡܐ ܢܩܢܐܼ. ܡܬܪܓܪܓ ܠܡܩܢܐ ܗܿܘ ܡܕܡ ܬܘܒ ܕܠܐ ܚܿܙܐ ܠܗ. ܘܐܟܙܢܐ ܕܫܝܘܠ ܘܐܒܕܢܐܼ
                    ܠܐ ܣܒܥܝܢ: ܐܦܠܐ ܗܢܐ ܕܐܝܬܘܗܝ ܒܪܗܿ ܕܫܝܘܠ ܘܒܪ ܐܒܕܢܐܼ. ܠܐ ܣܒܿܥ ܡܢ ܟܠܗܘܢ ܒܢܝ̈ܢܫܐܼ
                    ܘܟܪ̈ܡܝܗܘܢ ܘܩܢܝܢܗܘܢ ܘܐܪ̈ܥܬܗܘܢ. ܠܗ ܦܠܚܝܢ ܗܘܘ. ܘܠܐ ܣܦܩܝܢ ܠܗ. ܐܠܐ ܬܘܒ ܦܪܣܗܿ ܠܝܥܢܘܬܗ
                    ܥܠ ܐܘܪ̈ܚܬܐ ܘܥܠ ܛܘܪ̈ܐ ܘܥܠ ܡܝ̈ܐ ܕܪܕܝܢ ܒܢܗܪ̈ܘܬܐ. ܘܥܕܡܐ ܠܡ̈ܝܬܐܼ ܐܝܠܝܢ ܕܒܩܒܪ̈ܐ ܐܢܘܢܼ
                    ܡܢ ܬܪ̈ܝܢ ܘܬܠ̈ܬܐ ܐܠܦ̈ܝܢ ܕܫܢܝ̈ܝܐܼ. ܢܼܙܥ ܐܢܘܢ ܠܓܪ̈ܡܝܗܘܢ ܡܢ ܕܘܟ̈ܝܬܗܘܢ ܘܙܼܪܩ ܐܢܘܢ ܥܠ
                    ܐܦ̈ܝ ܐܪܥܐܼ ܐܝܟ ܙܒܠܐ. ܐܝ ܠܟܝ ܫܝܘܠܿ. ܐܝܟܢܐ ܠܐ ܣܒܥܼܬܿ ܡܢ ܫܠܕ̈ܐ ܕܟܠܝܘܡ ܟܫܝܬ ܒܓܘܟܝ.
                    ܗܟܢܐ ܘܐܦܠܐ ܒܢܝ̈ܐ ܕܝܠܕܬ ܘܩܢܝܬ ܠܐ ܣܒܥܝܢ܆ ܥܕܡܐ ܕܗܼܘ ܡܘܬܐ ܣܟܪ ܠܗ ܠܚܟܗܘܢ ܝܥܢܐ. ܟܕ ܕܝܢ
                    ܐܬܘ ܐܝܠܝܢ ܕܥܠ ܨܘܦܝ ܐܬܬܣܝܡܼ. ܠܒܼܟ ܫܘܩ̈ܐ ܘܐܦ ܐܘܪ̈ܚܬܐ. ܘܫܒܘ ܠܟܠ ܥܒܘܪ̈ܐ. ܘܠܢܗܪ̈ܘܬܐ
                    ܠܒܼܫ ܠܥܒܪ̈ܐ ܕܠܐ ܢܥܒܪܘܢ. ܘܠܨܝܕ̈ܐ ܕܢܨܕܘܢ ܡܢܗܘܢ ܢܘ̈ܢܐ. ܫܘ̈ܩܐ ܡܫܼܚ ܐܢܼܘܢ ܒܚܒܠܐܼ ܡܢ
                    ܓܪܒܝܐ ܠܬܝܡܢܐ ܘܡܢ ܡܕܢܚܐ ܠܡܥܪܒܐ. ܘܠܗܢܐ ܓܒܐ ܐܪ̈ܒܥܝܢ ܐܡ̈ܐܼ. ܘܠܗܢܐ ܬܘܒ ܐܚܪܢܐ ܐܪ̈ܒܥܝܢ
                    ܐܡ̈ܐ. ܘܟܒܼܫ ܒ̈ܬܐ ܘܚܢ̈ܘܬܐ ܘܕܪ̈ܬܐ ܣܓܝ̈ܐܬܐ. ܘܟܠ ܚܢܘܬܐ ܕܒܬܥܕܝܠ ܥܬܝܩܬܐ ܠܐ ܐܫܟܚܘܗܿ
                    ܫܩܠܘܗܝ܆ ܘܠܒ̈ܬܐ ܐܠܨܘ ܠܥܡܘܪ̈ܝܗܘܢܼ ܕܢܦܩܘܢ ܡܢܗܘܢ. ܘܟܕ ܚܣܼܪ ܗܪܟܐ ܨܝܕ ܗܢܐܼ ܘܨܝܕ ܗܿܘ
                    ܪܝܫܐ ܕܟܠܗܝܢ ܒܫ̈ܬܐ ܣܓܝܼ. ܠܡܚܣܢ ܒܛܠܬ ܡܢܗܘܢ ܒܝܫܬܐ ܗܕܐ. ܘܐܦ ܠܗ ܠܫܘܪܐ ܕܡܕܝܢܬܐ ܡܫܚܼ܆
                    ܘܠܒܼܟ ܠܦܪ̈ܟܣܐ ܘܠܚܕܘܗܝ: ܐܝܟܢ ܕܒܟܠܦܘܪܣܝܢ ܢܡܠܘܢ ܝܥܘܬܗܘܢ ܕܒܪܚܡܬ ܟܣܦܐ. ܘܐܦܩܼ ܟܪܘܙܐ
                    ܕܢܩܪܐܼ. ܕܟܠ ܕܒܿܥܐ ܚܢܘܬܐܐܘ ܦܘܪܟܣܐ ܢܓܘܪܼ. ܢܐܙܠ <pb n="295"/> ܨܝܕ ܥܡܝܪܐ ܕܨܘܦܝ. ܘܐܦ
                    ܗܠܝܢ ܥܒܕ ܚܘܣܪܢܐ ܪܒܐ ܠܡܪ̈ܝܗܝܢ: ܘܠܡܚܣܢ ܗܦܼܟ ܥܠ ܐܢܫ ܡܕܡ ܡܕܡ ܡܢ ܥܒܕܗ. ܕܘܟ̈ܝܬܐ ܕܝܢ
                    ܐܝܠܝܢ ܕܗ̈ܘܝܢ ܗܘܘ ܒܗܘܢ ܙܒܢܐ ܐܚܕܘ. ܘܡܛܠ ܕܒܢܝ̈ܢܫܐ ܣܓܝ̈ܐܐ ܡܢ ܨܝܕܐ ܕܢܘ̈ܢܐ ܕܒܢܗܪ̈ܘܬܐ
                    ܚܝܿܝܢ ܗܘܘܼ. ܘܡܙܒܿܢܝܢ ܘܝܿܗܒܝܢ ܠܡܕܬܐ ܕܥܩ̈ܬܐ ܕܐܬܝ̈ܢ ܥܠܝܗܘܢ: ܐܦܩܼ ܟܪܘܙܐܿ. ܕܟܠ ܕܢܨܘܕ
                    ܢܘܢܐ ܡܢ ܢܗܪܐܼ ܐܘ ܢܥܒܕ ܒܗ ܣܬܪܬܐ ܐܘ ܨܘܒܐܼ. ܠܒܪ ܡܢ ܡܠܬܐ ܕܨܘܦܝܼ ܡܘܬܐ ܚܝܒ. ܘܗܟܢܐ
                    ܐܬܟܝܠܝܘ ܐܢ̈ܫܐ ܡܢ ܨܝܕܐ. ܘܐܢ ܓܕܫܐ ܘܨܝܕܝܢ ܗܘܘ ܠܐܢܫ ܕܡܥܠ ܢܘܢܐܼ. ܐܘ ܫܿܕܐ ܡܨܝܕܬܐܼ ܡܚܝܢ
                    ܗܘܘ ܠܗ ܡܚ̈ܘܬܐ ܠܡܘܬܐܼ. ܘܫܩܠܝܢ ܗܘܘ ܥܒܿܕܗ. ܟܕ ܐܦ ܬܒܥܝܢ ܗܘܘ ܠܗܿܘ ܕܨܒܼܐ ܕܢܨܘܕ ܦܠܓܗ
                    ܕܨܝܕܐܼ ܕܢܓܕܫ ܘܢܨܘܕ. ܘܟܕ ܐܬܟܠܝܘ ܨܝܕ̈ܐ ܡܢ ܟܠܕܘܟܐܼ. ܐܬܘ ܐܢܫ̈ܐ ܡܢܗܘܢ ܘܒܗܘܢ. ܘܩܒܼܠ
                    ܥܠܝܗܘܢ ܕܢܬܠܘܢ ܠܗ ܡܿܠܐ ܗܿܘ ܕܦܣܼܩ ܗܘܐ ܥܠܝܗܘܢ. ܘܗܢܘܢ ܦܣܼܩ ܥܠ ܩܘܪ̈ܝܣ ܕܬܝ̈ܒܢ ܥܠ ܢܗܪܐ.
                    ܘܗܟܢܐ ܥܒܼܕ ܠܗܘܢ ܠܟܠܗܘܢ ܢܗܪ̈ܘܬܐ. ܟܕ ܡܘܕܥ ܗܘܐܡܢ ܐܝܟܐ ܠܐܝܟܐ ܡܩܒܠ ܗܘܐ ܟܠܢܫܼ ܘܒܟܡܐ
                    ܡܐܠܐ. ܟܕ ܐܦ ܠܩܪܩܘܪ̈ܐ ܕܥܒܪܐ ܠܒܿܟܝܢ ܗܘܘ. ܘܦܠܓܐ ܬܘܒ ܕܥܠܠܬܐܼ ܗܟܘܬ ܫܩܿܠ ܗܘܐ. ܘܡܟܝܠ
                    ܐܘܠܨܢܐ ܠܟܠܢܫ ܡܢ ܟܠܓܒܝܢ. ܕܡܿܢ ܕܡܼܢ ܥܘܣܪܐ ܢܦܠܛܼ ܢܩܒܠܗ ܨܘܦܝ. ܘܓܕܫ ܕܬܪ̈ܝܗܘܢ
                    ܢܠܒܟܘܢܝܗܝ ܒܚܐ ܫܥܐܼ. ܥܡ ܫܪܟܐ ܕܓܠܘ̈ܝܐ ܕܡܕܡ ܥܠ ܐܢܫ ܠܐ ܡܪܦܝܢ ܗܘܘ. </p>
                <p>ܥܠ ܓܠܘܝ̈ܐ. ܘܥܠ ܒܝ̈ܫܬܐ ܕܣܥܪܢ ܗܘܘ܀ ܐܣܩ ܗܢܐ ܥܩܪܐ ܕܪܘܕܕܦܢܐܼ. ܡܘܥܝܬܐ ܕܝܬܝܪ ܡܢ ܟܠܗܝܢ
                    ܕܩܕܡܝܗܿ ܐܝܬ ܗܘܐ ܒܗܿ ܣܡܐ ܩܛܘܠܐ ܘܡܘܒܕܢܐ ܥܒܼܕ ܕܝܢ ܥܡܠܐ ܚܕ ܥܠ ܟܠܗܿ ܓܙܝܪܬܐܼ ܕܢܓܠܐ
                    ܟܠܢܫ ܠܐܬܪܗ. ܗܢܐ ܟܕ ܩܒܠ ܦܘܠܕܢܐ ܗܢܐܼ. ܣܡܼ ܐܦ̈ܘܗܝ <pb n="296"/> ܠܘܩܒܠ ܟܠܗܝܢ ܒܝܫ̈ܬܐ.
                    ܘܓܒܼܐ ܠܗ ܐܢ̈ܫܐ ܥܘ̈ܠܐ. ܗܢܘܢ ܕܝܢ ܐܢ ܐܢܫ ܡܫܡܗ ܠܗܘܢ ܚܝܘܬ ܒܪܐ ܥܡ ܛܝܪܐܼ. ܠܐ ܡܘܒܕ.
                    ܠܗܢܘܢ ܓܒܼܐ ܗܢܐ ܘܫܕܪ ܐܢܘܢ ܠܡܕ̈ܝܢܬܐ. ܟܕ ܐܦ ܦܣܼܩ ܥܠ ܟܠܚܕ ܚܕ ܡܢܗܘܢ ܟܡܐ ܕܗܒܠܐ ܡܝܬܐ
                    ܠܗ. ܠܡܕܝܢܬܐ ܚܕܐ ܥܡ̈ܠܐ ܣܓܝ̈ܐܐ ܥܿܒܕ ܗܘܐ ܘܡܫܕܪ܆ ܠܟܠ ܡܕܝܢܬܐ ܕܒܓܙܝܪܬܐ. ܗܟܢܐ ܘܠܟܠ ܚܕܐ
                    ܚܕܐ ܡܢ ܡܕ̈ܝܢܬܐ ܥܒܼܕ ܗܘܐ. ܐܝܟܢܐ ܕܢܥܠܘܢ ܒܚܕ ܝܘܡܐ ܗܐܘ ܫܒܬܐ ܥܣܪ̈ܐ ܥܡ̈ܠܐ ܠܡܕܝܢܬܐ ܥܠ
                    ܓܠܘ̈ܬܐ. ܘܗܟܢܐ ܢܦܩܝܢ ܗܘܘ ܥܠ ܒܢܝ̈ܢܫܐܼ ܐܝܟ ܚܝܘ̈ܬܐ ܚܒ̈ܠܬܐ. ܟܕ ܐܦ ܡܢܬܫܝܢ ܗܘܘ ܠܗܘܢܼ
                    ܕܠܐ ܪ̈ܚܡܐ. ܟܕ ܟܠܡܕܡ ܕܩܢܐ ܗܐܘ ܚܕ ܡܢܗܘܢ ܡܙܒܿܢܝܢ ܗܘܘ ܠܗܼ ܘܫܩܠܝܢ ܗܘܘ ܠܗ ܒܐܓܪܗܘܢ ܠܡ.
                    ܘܡܥܠܝܢ ܗܘܘ ܠܗܘܢܼ ܘܚܒܫܝܢ ܠܗܘܢ ܒܒ̈ܬܐܼ ܥܕܡܐ ܕܛܠܩܝܢ ܗܘܘ ܡܢ ܟܦܢܐ. ܘܐܦ ܣܓܝ̈ܐܐ ܡܢܗܘܢ
                    ܡܝܿܬܝܢ ܗܘܘ ܡܢ ܟܦܢܐ ܘܡܢ ܩܘܪܐ ܘܡܢ ܡܚܘ̈ܬܐ ܕܡܫܬܢܕܝܢ ܗܘܘ ܒܗܘܢ܇ ܐܝܟ ܡܿܢ ܕܢܝܬܘܢ ܠܗܘܢ
                    ܙܘ̈ܙܐ. ܒܗܿܝ ܕܟܠ ܡܐ ܕܩܢܝܢ ܗܘܘ ܗܠܝܢ ܡܣܟ̈ܢܐܼ݂ ܠܐ ܣܿܦܩ ܗܘܐ ܕܢܣܒܥ ܠܝܥܢܘܬܐ ܕܛܝܪܐ ܗܿܝ
                    ܕܥܠܝܗܘܢ ܟܢܫܬ. ܘܒܗܿܝ ܕܗܠܝܢ ܠܐ ܣܦܼܩ ܠܗܘܢܼ. ܢܦܩܼ ܥܠ ܒܢ̈ܝ ܐܬܪܐ: ܟܕ ܡܓܪܓܝܢ ܥܠܝܗܘܢ
                    ܥ̈ܠܠܬܐܼ. ܕܐܢܫܐ ܠܡ ܐܝܬ ܠܢ ܨܝܕܝܟܘܢ ܘܡܬܩܫܝܢ ܗܘܘ ܥܠ ܒܢܝ̈ܢܫܐ ܝܬܝܪ ܡܢ ܓܙܝܬܗܘܢ
                    ܘܬܒ̈ܥܬܗܘܢܼ ܒܝܕ ܢܦܩ̈ܬܗܘܢ ܘܬܒ̈ܥܬܗܘܢ. ܐܝܟܢܐ ܕܠܩܪܝܬܐ ܐܘ ܠܐܓܘܪܣܐ ܕܢܥܠܘ ܐܢܫܼ. ܝܬܝܪ ܡܢ
                    ܐܪ̈ܒܥܐ ܘܚ̈ܡܫܐ ܥܡ̈ܠܐ ܡܫܟܚ ܗܘܼܐ. ܘܐܢ ܡܢ ܩܪܝܬܐ ܢܥܪܘܩ ܒܪܢܫܐ ܠܡܐܙܠ ܠܐܚܪܝܬܐ ܠܡܬܦܠܛܘ:
                    ܟܕ ܒܐܘܪܚܐ ܢܗܘܐ ܕܐܙܠܼ. ܢܦܠܝܢ ܗܘܘ ܥܠܘܗܝܼ ܐܘ ܡܢ ܓܠܘ̈ܝܐ ܐܘ ܡܢ ܗܠܝܢ ܕܓܙܝܬܐ ܐܘ ܡܢ
                    ܓܢ̈ܒܐ. ܡܛܠ ܕܗܫܐ ܓܠܝܐܝܬ ܫܩܠܝܢ ܗܘܘܼ ܕܠܐ ܫܗܪܐ ܕܠܝ̈ܠܘܬܐ. ܘܐܢ ܓܕܫܐ ܘܡܢ ܗܠܝܢ ܢܦܠܛ
                    ܗܼܢܘܢ ܩܘܪ̈ܝܐ ܡܫܡܠܝܢ ܗܘܘ ܕܘܟܬ ܟܠܗܝܢ ܒܝܫ̈ܬܐ <pb n="297"/> ܕܠܐ ܕܚܠܬ ܐܠܗܐ. ܘܡܟܝܠ
                    ܙܒܢܐ ܗܼܘ ܗܫܐ ܠܡܐܡܪ ܥܡ ܢܒܝܐ ܡܘܫܐ: ܕܢܘܪܐ ܩܕܚܐ ܒܪܘܓܙܝ܆ ܘܡܘܩܕܐ ܥܕܡܐ ܠܫܝܘܠ ܬܚܬܝܬܐ.
                    ܬܟܘܠ ܐܪܥܐܼ ܘܥ̈ܠܠܬܗܿ. ܘܬܘܩܕ ܐܦ ܫ̈ܬܐܣܐ ܕܛܘܪܐ. ܐܟܢܫ ܥܠܝܗܘܢ ܒܝ̈ܫܬܐ. ܘܚܝܘܬ ܫܢܐ ܐܓܪܐ
                    ܒܗܘܢ. ܥܡ ܚܡܬܐ ܕܚܘܘ̈ܬܐ ܕܚܿܠܕܝܢ ܒܥܦܪܐ. ܡܢ ܠܒܪ ܬܓܝܙ ܚܪܒܐܼ ܘܡܢ ܬܐܘ̈ܢܐ ܕܚܠܬܐ. ܕܠܡܐ
                    ܬܣܬܒܪ ܠܟܼ ܕܚܝܘܬ ܫܢܐ ܐܘ ܚܘܘ̈ܬܐ ܠܗܠܝܢ ܕܡܢ ܟܝܢܗܘܢ ܚܘܘ̈ܬܐ ܘܦܪ̈ܚܬܐ ܩܿܪܐ ܢܒܝܐܼ. . ܐܠܐ
                    ܠܗܠܝܢ ܕܒܠܚܘܕ ܕܡܘܬܐ ܕܒܢܝ̈ܢܫܐ ܩܢܝܢ܇ ܟܕ ܟܠܗܝܢ ܒܝܫ̈ܬܐ ܕܬܢܝ̈ܢܐ ܘܕܚܝܘܬ ܒܪܐ ܘܕܟܝܪܐܼ
                    ܒܗܘܦ̈ܟܝܗܘܢ ܫܟ̈ܝܚܢ. ܐܝܟܢܐ ܕܐܦ ܦܝܠܣܘܦܐ ܬܘܒ ܐܡܼܪ: ܕܒܪܢܫܐ ܠܡ ܚܿܙܐ ܐܢܐܼ. ܐܢܫܘܬܐ ܠܐ
                    ܚܿܙܐ ܐܢܐ. ܝܘܩܢܐ ܠܡ ܕܒܪܢܫܐ ܚܿܙܐ ܗܘܐ. ܟܕ ܐܦ ܗܘܦܟܐ ܕܒܢܝ̈ܢܫܐ ܠܐ ܚܿܙܐ ܗܘܐܼ. ܐܠܐ
                    ܕܚܝܘܬܐ ܘܕܛܝܪܐ. ܘܡܘܣܦ ܢܒܝܐ ܘܐܡܿܪ. ܚܡܬܐ ܕܚܘ̈ܘܬܐ. ܕܥܦ ܦܪܘܫܐ ܕܟܠܗܝܢ ܗܠܝܢ ܫܚܝܟ̈ܢ
                    ܗܘܼ̈ܝ ܒܗܘܢ. ܝܬܝܪܐܝܬ ܚܡܬܐ. ܕܠܐ ܦܝܣܐ ܡܩܒܠܝܢ ܗܘܘܼ. ܐܠܐ ܐܝܟ ܢܘܪܐ. ܘܐܦܠܐ ܪ̈ܚܡܐ ܐܝܬ
                    ܗܘܐ ܒܗܘܢܼ. ܐܠܐ ܒܕܡܘܬ ܕܐܒ̈ܐ ܚܒ̈ܠܐ ܡܐ ܕܢܦܠܠܝܢ ܒܓܙܪܐ. ܘܐܦ ܗܼܢܘܢ ܥܡ̈ܠܐ ܕܝܠܗ ܕܐܬܪܐ
                    ܗܘܼܘ ܠܗܘܢ ܟ̈ܠܒܐ ܦܐܩ̈ܐܼ. ܕܠܐ ܡܫܟܚܝܢ ܠܡܒܚ. ܐܠܐܐܫܬܘܝܘ ܐܦ ܗܼܢܘܢ ܥܡܗܘܢ ܕܓܢܒ̈ܐܼ. ܘܝܗܼܒ
                    ܠܗܘܢ ܐܝܕܐ ܠܘܬ ܟܠܗܝܢ ܒܝ̈ܫܬܐ ܘܥܘ̈ܠܐ. ܘܟܕ ܢܗܘܐ ܠܡܐܬܐ ܡܣܟܢܐ ܕܚܛܝܦ ܥܒܿܕܗ ܠܩܕܡܝܗܘܢܼ݂
                    ܠܐ ܡܬܗܢܐ ܗܘܐ ܡܕܡ ܡܢ ܠܘܬܗܘܢ. ܡܛܠ ܕܚܪܫܬ ܐܢܘܢ ܝܥܢܘܬܐܼ. ܘܠܐ ܡܫܟܚܝܢ ܗܘܘ ܢܐܡܪܘܢ
                    ܬܪܝܨܬܐ. ܒܗܿܝ ܕܢܦܼܩ ܗܼܢܘܢ ܡܢ ܐܪܘܚܐ ܕܟܐܢܘܬܐ. ܘܗܿܘ ܡܕܡ ܕܒܠܩܝܢ ܗܘܘ ܥܠܝܘܗܝܼ. ܟܠܡܕܡ
                    ܠܗܘܢ ܡܬܦܪܣܝܢ ܗܘܘ ܘܚܛܝܦܝܢ ܠܗ ܠܗܿܘ ܡܕܡ ܕܡܢ <pb n="298"/> ܡܣܟ̈ܢܐ ܐܬܒܙܙܘ.܀ ܢܘܕܥ ܐܦ
                    ܥܠ ܒܝ̈ܫܬܐ ܕܣܼܠܩ ܒܛܝܝ̈ܐ. ܡܛܠ ܕܐܦ ܠܐ ܚܕ ܐܢܫ ܐܫܬܘܙܒ ܡܢ ܪܘܓܙܐ ܗܢܐܿ ܕܐܬܼܐ ܒܙܒܢܐ ܗܢܐܼ.
                    ܒܝܕ ܥܠܬ ܚ̈ܛܗܝܢ ܣܓܝ̈ܐܐ. </p>
                <p>ܥܠ ܥܡܠܐ ܬܘܒ ܕܙܕܩ ܐܠܡܠ ܕܛܝ̈ܝܐ܀ ܕܐܒܐ ܕܝܢ ܚܒܠܐܼ ܟܠܗ ܕܘܒܪܗ ܪܘܓܙܐ ܡܠܐ. ܗܟܢܐ ܘܐܦ ܗܢܐܼ.
                    ܟܠܗܝܢ ܦܣ̈ܥܬܗ ܘܗܦܟ̈ܬܗܼ ܐܘܠܨܢܐ ܘܪܘܓܙܐ ܡ̈ܠܝܢ. ܥܒܼܕ ܕܝܢ ܐܦܠ ܥܡܠܐ ܐܚܪܢܐ ܥܠ ܙܕܩ ܐܠܡܠ
                    ܕܛܝ̈ܝܐ. ܗܢܐ ܐܝܟ ܬܥܕܝܠ ܡܕܡ ܕܗܿܘܝܐ ܥܠ ܣܘܪ̈ܝܝܐ ܥܒܼܪܕ ܕܝܢ ܐܦ ܥܡܠܐ ܐܚܪܢܐ ܥܠ ܙܕܩ ܐܠܡܠ
                    ܕܛܝ̈ܝܐ. ܗܢܐ ܐܝܟ ܬܥܕܝܠ ܡܕܡ ܕܗܿܘܝܐ ܥܠ ܣܘܪ̈ܝܝܐ ܥܒܼܪ ܥܠܝܗܘܢ ܘܥܠ ܐܘܓܪ̈ܣܝܗܘܢ. ܘܟܬܼܒ
                    ܦܕ̈ܢܝܗܘܢ ܘܩܢܝܢܗܘܢ ܟܠܗ ܘܥ̈ܠܠܬܐ ܕܟܠܡܕܡ ܕܐܝܬ ܗܘܐ ܠܚܕ ܡܢܗܘܢܼ. ܘܐܢ ܓܢܬܐ ܕܝܪܩܐ ܘܕܟܬܢܐܼ
                    ܘܐܦܢ ܕܩܘܪ̈ܝܝܐ ܗܼܝ ܟܿܬܒ ܗܘܼܐ ܠܗܿ. ܗܼܢܘܢ ܕܝܢܼ ܒܕܠܐ ܒܢܡܘ̈ܣܝܗܘܢܼ. ܐܘ ܡܢ ܚܕ ܡܢ ܡܿܠܟ̈ܐ
                    ܩܕܡ̈ܝܐ ܗܘـܼ ܥܠܬܐ ܕܐܝܟ ܗܕܐܼ. ܐܬܒܣܪܬ ܒܥܝ̈ܢܝܗܘܢܼ݂ ܘܠܐ ܐܣܛܢܥܘ ܠܗܿ. ܘܟܕ ܕܝܢ ܟܬܼܒ
                    ܘܫܡܠܝ ܟܠܗ ܥܒܕܗܘܢܼ݂ ܝܬܼܒ ܘܚܫܼܒ ܟܠܡܕܡ ܘܥܒܕܗ ܡܐܠܐ. ܘܥܒܼܕ ܠܦܕܢܐܼ ܥܣܪ̈ܝܢ ܘܐܪ̈ܒܥܐ
                    ܙܘ̈ܙܐ. ܘܥܘܣܪܐ ܗܿܝ ܕܡܿܛܐ ܗܘܐ ܠܗ ܡܢ ܥ̈ܙܐ ܘܥܢܐ ܘܬܘܪ̈ܐ ܘܥ̈ܠܠܬܐ ܐܚܪ̈ܢܝܬܐܼ. ܥܒܼܕ ܠܗܘܢ
                    ܛܝ̈ܡܐܼ ܟܡܐ ܕܪܚܡ ܗܼܘ: ܘܠܚ̈ܛܐ ܗܟܢܐ. ܡܛܠ ܕܠܐ ܫܒܼܩ ܠܗܘܢ ܡܕܡ ܕܠܐ ܟܬܒܗܼ. ܥܕܡܐ ܠܟܘܪ̈ܐ
                    ܘܠܝܘܢ̈ܐ ܘܠܬܪ̈ܢܓܠܐ. ܘܐܦܢ ܢܗܘܐ ܕܙܪܝܥ ܗܘܼܐ ܠܗ ܠܩܘܪܝܝܐ ܒܐܓܘܪܣܗ ܕܚܕ ܡܢܗܘܢ ܫܟܪܐ ܕܚ̈ܛܐ
                    ܐܘ ܕܣܥܪ̈ܐ ܐܘ ܓܢܬܐܼ ܟܬܒܘܗܝ ܥܠܘܗܝ ܕܝܠܗ ܕܛܝܝܐ. ܘܟܕ ܚܫܒܘܗܝ ܠܟܠܗ ܡܐܠܐܼ. ܘܣܡܘ ܠܟܠܢܫ
                    ܠܘܩܒܠ ܥܒܕܗܼ. ܐܬܘ ܥܠܝܗܘܢ ܐܢ̈ܫܐ ܥܩ̈ܘܠܝܐ ܘܒܘܨܪ̈ܐ ܕܒܫܝܢ ܡܢ ܝܠܕܐ ܕܐܟ̈ܕܢܐ. ܐܟ̈ܬܢܐ
                    ܘܥܘ̈ܠܐ ܘܠܐ ܡܪܚܡܢܝܢ܆ ܘܕܝܼܢܐ ܕܐܠܗܐ ܠܝܬ ܗܘܐ ܩܕܡ ܥܝ̈ܢܝܗܘܢܼ. ܘܡܢ ܣܒ̈ܐ ܠܐ <pb n="299"
                    /> ܒܗܿܬܝܢ ܗܘܘܼ ܘܥܠ ܐܪ̈ܡܠܬܐ ܠܐ ܡܪܚܡܝܢܼ ܘܠܝܬܡ̈ܐ ܒܿܙܝܢ. ܐܢܫ̈ܐ ܕܐܝܟ ܗܠܝܢ ܐܬܘ ܠܡܬܒܥ
                    ܐܢܘܢ. ܘܡܢ ܗܫܐ ܠܝܬ ܗܘܐ ܠܡܚܙܐ ܐܠܐ ܓܘܪܓܪܐ ܘܢܘܬܦܐ ܕܐܢܫ̈ܐ ܝܩܝܪ̈ܐ ܘܣ̈ܒܐ ܟܕ ܐܦ ܡܚܘ̈ܬܐ
                    ܘܢܓܕ̈ܐ ܕܟܠܓܢܣܝܢܼ ܥܠܝܗܘܢ ܡܥܒܪܝܢ ܗܘܘ. ܘܒܝܕ ܚܒܠܐ ܡܬܠܝܢ ܗܘ ܡܢܗܘܢܼ ܒܕܪܥܗ ܕܚܕ ܡܢܗܘܢܼ.
                    ܐܢ̈ܫܐ ܝܩܝܪ̈ܐ ܘܛܥ̈ܝܢܝ ܒܣܕ̈ܐܼ. ܥܕܡܐ ܕܐܦ ܩܪܝܒܝܢ ܠܡܦܩ ܡܢ ܥܠܡܐ ܗܢܐ. ܠܫܡܐ ܠܡܼ ܚܕ ܡܢ
                    ܥܣܪ̈ܐ ܫܩܠܝܢ ܗܘܘ. ܟܕ ܐܦ ܡܙܒܿܢܝܢ ܗܘܘ ܗܢܘܢ ܛܝ̈ܝܐ ܟܠ ܡܐ ܕܩܢܝܢ ܗܘܘܼ. ܘܠܐ ܣܦܿܩ ܗܘܐ
                    ܠܗܿ، ܡܐ ܕܡܬܬܒܥܝܢ ܗܘܘ. ܘܐܦ ܡܦܝܣܝܢ ܗܘܘ ܠܗܘܢ ܕܢܣܒܘܢ ܐܝܟ ܢܡܘܣܐܼ ܕܣܝܡ ܗܘܐ ܠܡܚܡܕ
                    ܡܗܕܝܢܗܘܢ ܘܣܿܐܡ ܢܡܘܣܝ̈ܗܘܢܼ. ܘܐܦ ܠܡܠ̈ܟܐ ܩܕ̈ܡܝܐ: ܕܢܣܒܘܢ ܡܢ ܗܿ، ܡܐ ܕܐܝܬ ܠܚܕ ܚܕ
                    ܡܢܗܘܢܼ ܐܢ ܡܢ ܚ̈ܛܐ ܚ̈ܛܐܼ ܘܐܢ ܡܢ ܩܢܝܢܐ ܗܟܘܬ ܩܢܝܢܐܼ. ܘܠܐ ܫܠܡܝܢ. ܟܕ ܐܡܪܝܢ ܠܗܘܢܼ݂ ܕܙܠ
                    ܐܢܬܘܢ ܘܙܒܿܢ ܥܒܕܟܘܢܼ ܐܝܟܢܐ ܕܪܚܡܝܢ ܐܢܬܘܢܼ. ܘܗܒܘܢ ܠܢ ܕܝܠܢ ܕܗܒܐ. ܫܪܝܪܐܝܬ ܗܪܟܐ ܐܬܢܨܡ
                    ܒܝܫܐ ܡܢ ܒܝܫܐ. ܘܐܦ ܗܿܝ ܡܠܬܐ ܒܪܝܬܐ ܕܐܡܪܐ: ܕܚܪ̈ܫܐ ܠܚܪ̈ܫܐ ܙܟܝܢ܇ ܘܐܦ ܬܘܪ̈ܝܩܐ ܡܙܕܟܝܢ
                    ܡܢ ܬܪ̈ܝܩܐ ܐܚܪ̈ܢܐ ܕܗܿܘܝܢ ܡܢ ܐܟܕ̈ܢ ܡܪܝܪ̈ܬܐ ܘܒܝܫ̈ܬܐ. ܘܐܦ ܗܼܢܘܢ ܛܝ̈ܝܐ ܚܠܕܝܢ ܗܘܘ ܐܝܟ
                    ܒܠܛܝܬܐ ܒܩܝܣܐ. ܒܝܢܬ ܗܠܝܢ ܕ̈ܘܝܐ ܕܩܘܪ̈ܝܝܐ. ܘܫܩܼܠ ܐܪ̈ܥܬܗܘܢ ܘܒ̈ܬܝܗܘܢ ܙܘ̈ܥܬܗܘܢ ܥܡ
                    ܩܢܝܢܗܘܢܼ. ܥܕܡܐ ܕܐܦ ܩܪܝܒܝܢ ܗܘܘ ܠܡܩܢܐ ܐܢܘܢ ܠܗܘܢ ܘܠܒܢܝ̈ܗܘܢ ܥܒܼܕ̈ܐ. ܘܐܦ ܟܠ ܡܐ ܕܩܢܝܢ
                    ܗܘܘܼ ܗܼܢܘܢ ܦܠܚܝܢ ܗܘܘ ܠܗܘܢ ܒܕܡܘܬ ܥܒܕ̈ܐ. ܐܠܐ ܠܘܬ ܚܘܝܐ ܥܩܠܩܠܐ ܠܐ ܩܡܬ ܠܗܘܢܼ. ܗܢܘܿ
                    ܕܝܢ ܠܘܬ ܡܘܫܐ ܒܪ ܡܘܨܥܒ. ܐܠܐ ܟܠܗܝܢ ܨܢ̈ܥܬܗܘܢ ܐܒܕ ܠܗ̈ܝܢ. ܘܐܠܐ ܡܚ̈ܬܐ ܘܢ̈ܓܕܐ ܩܫ̈ܝܐܼ ܠܐ
                    ܡܫܬܡܥܝܢ ܗܘܘ ܡܢ ܟܠ ܓܒ̈ܝܢ. ܥܡ ܗܿܝ <pb n="300"/> ܕܐܝܬ ܐܝܟܐ ܕܐܦ ܗܼܢܘܢ ܬܘܒ ܛܝ̈ܝܐ
                    ܐܛܥܼܡ ܡܘܬܐ ܠܐܢܫ̈ܐ ܩܘܪ̈ܝܝܐ ܕܝܬܒܝܢ ܗܘܘ ܒܐܘܓܪ̈ܣܝܗܘܢ. ܒܗܿܝ ܕܦܠܓܝܢ ܗܘܘ ܐܦ ܗܼ̤ܘܢ
                    ܥܠܝܗܘܢ ܕܢܬܠܘܢ ܥܡܗܘܢܼ. ܥܕܡܐ ܕܥܩܼܪ ܐܢܘܢܼ ܘܫܩܼܠ ܟܠ ܡܐ ܕܩܢܝܢ ܗܘ. ܘܐܦ ܥܪܩ ܡܢ
                    ܬܘܬܒܘܬܗܘܢ. ܘܡܛܠ ܕܪܝܫܐ ܗܘܼܬ ܕܒܝܫܬܐ: ܘܐܦ ܪܝܫܐ ܐܝܬܘܗܝ ܗܘܐ ܕܓܪܘܦܝܐ: ܘܐܝܬ ܗܘܼܐ ܥܕܟܝ
                    ܐܝܕܐ ܕܟܠܡܕܡܼ. ܠܐ ܐܬܠܨܘ ܣܓܝ ܠܓܡܪܘ. ܐܠܐ ܘܐܦܠܐ ܗܼܢܘܢ ܥܡ̈ܠܐ ܥܘ̈ܠܐ ܣܒܼܥ ܡܢܗܘܢ. ܥܒܼܕ
                    ܠܦܕܢܐ ܥܣܪ̈ܝܢ ܘܐܪ̈ܒܥܐ ܙܘ̈ܙܐ. ܘܟܠ ܬܠ̈ܬܝܢ ܬܘܪ̈ܐܼ ܐܪܘܢܝܬܐ ܒܪܬ ܢܝܪܐ. ܘܠܗܿ ܠܐܪܘܢܝܬܐ
                    ܥܒܼܕ ܠܗܿ ܙܘ̈ܙܐ ܬܪ̈ܥܣܪ. ܘܠܐܪ̈ܒܥܝܢ ܬܘܒ ܬܘܪ̈ܐܼ ܬܘܪܬܐ: ܘܠܗܿ ܠܬܘܪܬܐ ܥܒܼܕ ܠܗܿ ܙܘ̈ܙܐ
                    ܥܣܪ̈ܝܢ ܘܐܪ̈ܒܥܐܼ. ܟܕ ܘܠܐ ܐܪ̈ܒܥܐ ܛܒܿܐ ܗܘܬ ܒܫܘܩܐ. ܘܠܟܘܪܐ ܕܕܒܘܪ̈ܝܬܐ ܥܒܕܘܢ ܙܘܙܐ. ܟܕ
                    ܐܦܠܐ ܗܟܢܐ ܩܘܝܘ ܐܘ ܬܟܘ ܡܢ ܒܝ̈ܫܬܗܘܢ. ܥܠ ܥ̈ܠܠܬܐ ܕܝܢ ܐܚܪ̈ܢܝܬܐܼ. ܐܝܟ ܡܐ ܕܗܼ̤ܘܢ ܪ̈ܚܡܝܢ
                    ܗܘܘܼ ܦܣܩܝܢ ܗܘܘ ܥܠ ܟܠܚܕ ܚܕ ܡܢܗܘܢ. ܘܟܕ ܕܝܢ ܕܠܐ ܒܪ̈ܚܡܐ ܡܬܚܫܚܝܢ ܗܘܘ ܥܡܗܘܢ: ܟܕ ܠܐ
                    ܒܗܬܝܢ ܡܢ ܐܦ̈ܝ ܣ̈ܒܐ ܘܡܢ ܐܢ̈ܫܐ ܝܩܝܪ̈ܐ ܕܒܗܘܢܼ݂ ܢܦܩܘܢ ܡܢܗܘܢ ܘܢܚܼـ ܨܝܕ ܡܘܣܐܼ ܘܐܝܠܠܘ
                    ܩܕܡܘܗܝ. ܘܩܒܠܘܗܝ ܗܢܼܘܢ. ܘܐܦ ܫܒܼܩ ܠܗܘܢ ܬܪܥܣܪ̈ ܐܠܦ̈ܝܐ ܡܢܗ. ܐܠܐ ܐܝܟ ܕܟܬܝܒ ܕܒܝܼܫܐ ܠܐ
                    ܡܛܒܼ. ܘܐܢ ܓܕܫܬ ܘܐܛܐܒ ܡܛܥܐ ܛܥܼܐ: ܗܟܢܐ ܘܐܦ ܗܢܐ ܡܛܥܐ ܛܥܼܐ ܟܕ ܐܛܒ. ܐܠܐ ܐܬܥܗܕ ܘܥܛܦ
                    ܬܒܼܥ ܐܢܘܢ ܠܗܠܝܢ ܬܪ̈ܥܣܪ ܐܠ̈ܦܝܐ ܡܢܗܘܢܼ. ܘܠܐ ܫܒܼܩ ܐܢܘܢ ܒܗܘܢ. ܡܕܝܢ ܥܛܠܐ ܗܿܝ ܠܡܪܝܪܐ
                    ܕܢܗܘܐ ܚܠܝܐ: ܘܐܦ ܠܗܛܛܐ ܕܿܢܥܒܕ ܬܡܪ̈ܐ. ܘܡܛܠ ܕܟܠܗ ܬܛܪܐ ܗܿܘ ܕܪܘܓܙܐ ܕܢܒܥ ܥܠ ܒܢܝ̈ܢܫܐܼ
                    ܒܬܒܥܬܐ ܕܓܙܝܬܐ ܦܫܼ. ܠܐ ܐܢܫ ܐܚ̈ܝ ܢܥܕܘܠ ܠܡܟܬܒܢܐ ܡܛܠ ܕܡܒܨܪ ܠܗ ܬܘܢܝܐܼ ܡܢ ܣܘܓܐܐ
                    ܕܒܝܫ̈ܬܐ ܕܐܝܠܝܢ ܕܢܒ̈ܥܢ ܥܠܝܢ. ܡܛܠ ܕܐܢ ܗܼ، ܕܗܘܼܘ ܒܢܝ̈ܢܫܐ ܟܠܗܘܢ <pb n="301"/>
                    ܡܟ̈ܬܒܢܐܼ. ܘܩܝܣ̈ܐ ܟܠܗܘܢ ܩ̈ܢܝܐܼ ܘܚܡܪܐ ܟܠܗ ܕܝܘܬܐܼ. ܠܟܐ ܡܢ ܣܟܐ ܕܒܝܫ̈ܬܐ ܕܩܛܪ ܒܐܪܥܐ
                    ܦܝܫܝܢܼ ܘܠܐ ܣܦܩܝܢ ܗܘܘ ܠܡܬܟܬܒ ܘܠܡܬܢܝܘ ܡܕܡ ܕܓܕܫ ܒܗܿ ܒܐܪܥܐ. ܢܐܬܐ ܠܢ ܡܕܝܢ ܐܦ ܠܘܬ
                    ܐܚܪ̈ܢܝܬܐܼ. ܘܢܫܒܘܩ ܥܘܗܕܢܐ ܩܠܝܠ ܠܐܝܠܝܢ ܕܡܢ ܒܬܪܢ ܐܬܿܝܢ ܠܥܠܡܐ.</p>
                <p>ܥܠ ܐܿܬܐ ܗܿܝ ܩܕܡܝܬܐ ܕܐܬܚܙܝܬ ܗܘܬ ܒܦܢܝܬܐ ܓܪܒܝܝܬܐ. ܘܐܬܚܙܝܬ ܐܦ ܒܗܕܐ ܫܢܬܐ܀ ܐܠܗܐ ܡܢ ܩܕܝܡ
                    ܒܢܒܝ̈ܐ ܡܠܠ ܗܘܐ ܠܘܬ ܗܿܘ ܒܝܬܐ ܡܪܡܪܢܐ. ܠܚܪܬܐ ܕܝܢ ܡܠܠ ܒܕ ܒܪܗ ܚܒܝܒܐܼ. ܥܡ ܟܠܗ ܝܠܕܗ
                    ܕܐܕܡ. ܘܗܫܐ ܠܢ ܕܝܢ ܒܢܝ̈ܐ ܡܪ̈ܓܙܢܐ܆ ܕܐܝܬ ܠܢ ܡܠܝ̈ܗܘܢ ܕܢܒܝ̈ܐܼ. ܘܫܘܘܕ̈ܝܐ ܗܠܝܢ ܕܝܗܼܒ
                    ܦܪܘܩܐ ܠܥܕܬܗܼ ܘܟܪܙܘܬܐ ܕܫܠܝ̈ܚܐ: ܘܥܒܝܢ ܠܒ̈ܝܢܼ ܘܥܡ̈ܨܢ ܥܝܢܝ̈ܢܼ ܘܫܝ̈ܥܢ ܐܕ̈ܢܝܢ܆ ܕܠܐ
                    ܢܚܙܐ ܒܥܝ̈ܢܝܢ ܘܢܫܡܥ ܒܐܕ̈ܢܝܢ ܘܢܣܬܟܠ ܒܠܒܢܼ ܠܡܠ̈ܘܗܝ ܚܝ̈ܬܐ ܕܦܪܘܩܢ܆ ܘܢܬܘܒ ܡܢ ܒܝܫܬܢ
                    ܘܢܐܚܐ. ܐܬܚܙܝ ܠܢ ܐܬܘ̈ܬܐ ܒܫܡܝܐ ܕܡܚܘܝܢ ܓܙ̈ܡܐܼ. ܐܝܟ ܕܠܘܬ ܥܡܐ ܠܐ ܡܬܦܝܣܢܐ. ܕܗܼ، ܚܙܘܗܝܢ
                    ܡܣܗܕ ܗܘܐ ܠܦܪ̈ܘܫܐ ܥܠ ܣܘܓܐܐ ܕܒܝܫܬܢ ܘܥܠ ܪܘܓܙܐ ܗܿܘ ܕܥܠܝܢ ܠܚܝܡ ܗܘܐܼ ܡܢ ܠܘܬ ܟܐܢܘܬܐ
                    ܐܬܿܐ ܗܿܝ ܕܡܢ ܩܕܡ ܫܢܬܐ ܐܬܚܙܝܬ ܗܘܬܼ ܒܦܢܝܬܐ ܓܪܒܝܬܐܼ݂ ܐܬܚܙܝܬܼ ܗܘܬܼ ܐܦ ܒܗܕܐ ܫܢܬܐܼ.
                    ܒܐܝܪܚ ܚܙܝܪܢܼ ܒܝܘܡ ܥܪܘܒܬܐ. ܟܕ ܐܦ ܗܠܝܢ ܬܠ̈ܬ ܫܢܝ̈ܢ ܕܐܬܚܙܝܬܼ ܚܕܐ ܒܬܪ ܚܕܐܼ݂ ܒܝܘܡ
                    ܥܪܘܒܬܐ ܡܬܚܙܝܐ ܗܘܬ. ܟܕ ܐܦ ܡܬܚܐ ܗܘܬ ܢܦܫܗ ܡܢ ܓܒܐ ܡܕܢܚܝܐ ܥܕܡܐ ܠܓܒܐ ܡܥܪܒܝܐ. ܘܟܕ ܩܿܐܡ
                    ܐܢܫ ܠܡܚܪ ܒܗܿ ܡܬܚܠܦܐ ܗܘܬ ܠܫܘܚ̈ܠܦܐ ܣܓܝ̈ܐܐ: ܐܝܟܢܐ ܕܡܐ ܕܕܥܟܘ ܙܠܝܩܐ ܣܘܡܩܐܼ. ܣܠܿܩ
                    ܝܘܪܩܐ. ܘܡܐ ܕܕܥܼܟ ܝܘܪܩܐܼ ܣܠܿܩ ܟܘܪܟܡܢܐ. ܘܡܐ ܕܗܢܐ ܕܥܼܟ ܣܠܿܩ ܐܘܟܡܐ. ܟܕ ܡܘܕܥܐܼ ܕܠܘ
                    ܒܠܚܘܕ ܚܕ ܐܘܠܨܢܐ <pb n="302"/> ܣܒܠܐ ܐܪܥܐܼ. ܐܠܐ ܘܕܡܫܚܿܠܦܝܢ ܡܢ ܚܕ̈ܕܐ. ܐܝܟ ܡܐ ܕܓܼܕܫ
                    ܠܢ ܒܥܠܕܐ. ܕܡܘܬܗܿ ܕܝܢ ܕܐܿܬܐ ܗܕܐ: ܗܿܝ ܕܪܫܝܡܐ ܡܢ ܠܥܠ.</p>

                <p>ܥܠ ܬܒܥܬܐ ܕܝܠܗܿ ܕܫܢܬܐ ܩܕܡܝܬܐ ܕܐܘܠܨܢܐܼ ܕܗܘܬܼ ܒܓܙܝܬܐ܀ ܥܡܝ ܠܡܿ ܥܘܠ ܠܬܘܢ̈ܝܟܼ ܘܐܚܘܕ
                    ܬܪܥܟ ܒܐܦ̈ܝܟ ܒܢ̈ܝܟ. ܘܐܬܢܝܚ ܩܠܝܠ ܙܥܘܪ ܥܕ ܥܿܒܪ ܪܘܓܙܝ. ܘܬܘܒ ܐܡܿܪ ܗܼܘ ܢܒܝܐܼ. ܕܠܐ ܕܕܚܠ
                    ܥܡܝ ܡܢ ܐܬܘܪܝܐ ܕܡܚܐ ܠܟ ܒܫܒܛܗ܇ ܡܛܠ ܕܥܕ ܩܠܝܠ ܙܥܘܪ ܘܢܫܬܡܠܐ ܪܘܓܙܝ. ܘܬܘܒ ܢܒܝܐ ܐܚܪܢܐ
                    ܐܡܼܪܼ ܟܕ ܚܿܙܐ ܗܘܐ ܠܗ ܠܙܒܢܐ ܗܢܐ ܒܝܫܐ ܒܥܝܢܐ ܕܢܒܝܘܬܐܼ ܘܠܚܘܒܠܐ ܒܝܫܐ ܕܗܼܘܐ ܒܥܡܐ
                    ܘܒܟܗ̈ܢܐ ܘܒܗ̈ܝܟܠܐ ܩܕ̈ܝܫܐܼ. ܘܕܥܒܪܐ ܚܕܘܬܐ ܡܢ ܒܢܝ̈ܢܫܐܼ. ܐܙܥܩ ܐܡܼܪ. ܕܟܗ̈ܢܐܼ ܐܬܟܒܢܘ
                    ܣܩ̈ܐ. ܘܐܪܩܕܘ ܘܐܝܠܠܘ ܡܫܡܫ̈ܢܝ ܡܕܒܚܐ. ܥܘܠ ܒܘܬ ܒܣܩ̈ܐ ܡܫ̈ܡܫܢܘܗܝ ܕܐܠܗܝ. ܡܛܠ ܕܐܬܟܠܝ ܡܢ
                    ܒܝܬ ܕܐܠܗܟܘܢ ܣܡܝܕܐ ܘܢܘܩܝܐ. ܩܕܫ ܨܘܡܐ. ܩܪܝ ܟܢܘܫܝ. ܐܬܟܢܫܘ ܩܫܝܫ̈ܐ ܘܟܠܗܘܢ ܥܡܘܪ̈ܝܗܿ
                    ܕܐܪܥܐ ܠܒܝܬܗ ܕܡܪܝܐ ܐܠܗܟܘܢ. ܓܥܘ ܠܘܬܗ ܘܐܡܪܘ܇ ܐܘܗ ܐܘܗ ܠܝܘܡܐ. ܕܩܪܝܒ ܗܼܘ ܝܘܡܗ ܕܡܪܝܐ
                    ܘܒܙܬܐ ܡܢ ܐܠܗܐ ܬܐܬܐ. ܗܐ ܠܘܩܒܠ ܥܝܢܝ̈ܢ ܥܒܼܪ ܡܐܟ̈ܠܬܐܡܢ ܒܝܬܗ ܕܐܠܗܢܼ ܘܚܕܘܬܐ ܘܕܝܨܐ..
                    ܥܒܪܬܼ ܚܕܘܬܐ ܘܕܝܨܐ ܡܢ ܒܢܝ̈ܢܫܐ: ܐܬܒܛܠ ܐܦ ܚܕ̈ܒܫܒܐ ܘܥܕܥܝܕ̈ܐ. ܐܬܟܠܝ ܩܘܪܒܢܐ ܘܢܘܩܝܐ ܡܢ
                    ܡܕ̈ܒܚܐ ܩܕ̈ܝܫܐ. ܐܬܗܦܟ ܥܕܥܝܕ̈ܝܢ ܠܐܒܠܐ. ܘܚܕܘܬܢ ܠܡܪܩܘܕܬܐܼ ܘܕܝܨܢ ܠܐܘ̈ܠܨܢܐ. ܒܗܿ، ܝܘܡܐ
                    ܐܡܼܪ ܐܫܥܝܐܼ. ܢܡܟܟ ܡܪܝܐ ܪ̈ܝܫܝܬܐ ܕܒܢ̈ܬ ܨܗܝܘܢ. ܘܡܪܝܐ ܐܣܟܝܡܝ̈ܗܝܢ ܢܦܪܣܐ.. ܒܗ ܕܝܢ
                    ܒܝܘܡܐ ܗܢܐ ܕܪܫܝܡܼ. ܐܥܼܒܪ ܡܪܝܐ ܫܘܒܚܐ ܕܒܢ̈ܬ ܥܕܬܐ ܩܕܝܫܬܐ ܘܒܢـ̈ܬ ܚܐܪ̈ܐ. ܕܢܚ̈ܬܝܗܝܢ
                    ܘܕܬܨܒ̈ܝܬܗܝܢ ܘܕܓܕ̈ܘܠܝܗܝܢ. ܘܐܣܦܝܪ̈ܐ ܕܣܥܪ̈ܝܗܝܢ.</p>


                <pb n="303"/>

                <p>ܘܨܕ̈ܥܝܗܝܢ ܘܨܒܬܐ ܕܐܦ̈ܝܗܝܢܼ ܘܩܕ̈ܫܝܗܝܢ ܘܥܩ̈ܝܗܝܢ ܘܩܠܢܝ̈ܗܝܢ ܘܩܘܒܠܒܝ̈ܢܼ ܘܫܝܪ̈ܝܗܝܢ
                    ܘܟܬܝܢ̈ܝܬܗܝܢ ܘܡܫܠܡܢܝ̈ܬܗܝܢܼ ܘܒܘܨܗܝܢ. ܘܐܪ̈ܓܘܢܝܗܝܢܼ ܘܢܚ̈ܬܝܗܝܢ ܘܬܟ̈ܠܝܬܗܝܢ
                    ܘܙܚܘܪ̈ܝܬܗܝܢܼ ܘܨܒܬܐ ܟܠܗ ܕܨܒܬܗܝܢ. ܘܗܘܼܐ ܠܗ ܠܗܘܢ ܚܠܐ ܚܠܦ ܪܝܚܗܝܢ ܒܣܝܡܐܼ. ܘܚܠܦ ܐܣܝܪ
                    ܚܨܝ̈ܗܝܢ ܡܝܙܪ̈ܢܐ ܐܣܪ. ܘܚܠܦ ܒܠܘܪ̈ܐ ܩܘܕ̈ܚܬܐ. ܘܚܠܦ ܬܟܠ̈ܝܬܗܝܢܼ ܣܩ̈ܐ ܘܪ̈ܘܩܥܐ ܐܬܟܣܝܘ.
                    ܟܕ ܡܬܟܪ̈ܟܢ ܗܼܢ̈ܝܢ ܘܒܢܝ̈ܗܝܢ ܡܢ ܕܘܟܐ ܠܕܘܟܐ ܘܡܢ ܒܝܬܐ ܠܒܝܬܐܼ. ܟܕ ܟܦܢ̈ܢ ܘܫܠܝܚ̈ܢ
                    ܘܥܝܝܦ̈ܢ. </p>
                <p>ܢܐܬܐ ܠܢ ܠܘܬ ܙܒܢܐܼ ܘܢܚܘ ܡܢܐ ܓܼܕܫ ܒܗ܀ ܠܘܩܕܡ ܐܬܼܐ ܥܡܠܐ ܕܢܬܒܥ ܓܙܝܬܐ. ܟܕ ܡܟܪܙ ܥܠ ܫܝܢܐ
                    ܘܐܡܿܪ: ܕܬܒܘܢܼ ܘܥܡܪ ܘܠܐ ܬܙܥܘܢ. ܡܛܠ ܕܥܠ ܬܥܕܝܠ ܚܕܬܐ ܬܿܒܿܥ ܐܢܐ. ܘܠܐ ܠܒܟ ܐܢܐ ܠܩܠܝܡܐ
                    ܒܩܠܝܡܐܼ. ܘܠܐ ܠܩܪܝܬܐ ܒܩܪܝܒܬܐܼ ܐܦ ܠܐ ܠܓܒܪܐ ܒܓܒܪܐ. ܘܟܕ ܣܒܼܪ ܠܗܘܢ ܕܫܪܪܐ ܐܝܬ ܒܠܫܢܗܼ.
                    ܣܝܒܪܘ ܘܝܬܒܘ. ܚ̈ܠܝܢ ܠܡ ܡ̈ܠܘܗܝ ܡܢ ܕܒܫܐܼ ܘܗܼܢܝܢ ܠ̈ܘܠܝܬܐ.. ܘܟܕ ܩܒܠ ܠܓܙܝܬܐܼ ܘܢܦܩ
                    ܕܢܬܒܥܘܢ ܟܠܢܫ ܡܢ ܕܘܟܬܗܼ. ܫܕܪ ܥܠܝܗܘܢ ܥܡ̈ܠܐ ܣܓܝ̈ܐܐ. ܘܥܒܼܕ ܠܟܠ ܩܪܝܬܐ ܬܪ̈ܝܢ ܘܬܠ̈ܬܐ
                    ܫܠܝܛܢ̈ܐ. ܘܗܼܢܘܢ ܫܠܝܛܢ̈ܐ ܥܒܼܕ ܟܠ ܥܣܪܐ ܓܒܪ̈ܝܢ ܚܕ܆ ܘܪ̈ܝܫܝ ܩ̈ܠܝܡܐ ܥܒܼܕ ܟܠ ܩܠܝܡܐ
                    ܬܪ̈ܝܢ ܥܡ ܬܥܕܝܪ̈ܐ ܐܚܪ̈ܢܐ. ܘܗܟܢܐ ܢܦܼܩ ܒܕܡܘܬܐ ܕܕ̈ܐܒܐ ܚܒ̈ܠܐܼ݂ ܡܐ ܕܢܦܠܝܢ ܒܓܙܪܐ ܕܥܢܐ:
                    ܘܐܦ ܪ̈ܗܛܐ ܕܥܠܝܢ ܘܕܢܦܩܝܢ ܐܝܟ ܒܪ̈ܩܐ ܕܢܘܪܐܼ. ܕܡ̈ܠܝܢ ܐܘܪ̈ܚܬܐ ܘܩܘܪ̈ܝܣ ܡܢܗܘܢ: ܐܝܟܢܐ
                    ܕܐܢ ܢܗܘܘܢ ܒܩܪܝܬܐ ܚܕܐ ܬܒܘ̈ܥܐ ܥܣܪܐ ܘܥܣܪ̈ܝܢ܆ ܠܘ ܡܕܡ ܗܘ. ܟܕ ܐܦ ܗܿܘ ܡܕܡ ܕܬܒܿܥܝܢ ܗܘܘܼ.
                    ܠܗܘܢ ܡܬܦܪܣܝܢ ܗܘܘ ܠܗ. ܟܕ ܐܦ ܟܝܣ̈ܐ ܩܛܥܝܢ ܗܘܘ ܘܫܩܠܝܢ ܐܝܟ ܨܒܝܢܗܘܢܼ. ܘܠܝܬ ܕܬܒܥ ܒܝܬ
                    ܐܝܕ̈ܝܗܘܢ. ܘܟܕ ܕܝܢ ܒܙܘ <pb n="304"/> ܘܫܒܘ ܠܐܪ̈ܡܠܬܐ ܘܠܝܬܡ̈ܐܼ ܘܐܥܠܘܗܝ ܠܩܢܝܢܐ ܣܟܗ
                    ܘܙܒܢܘܗܝ܇ ܘܥܼܒܕ ܒܝܫ̈ܬܐ ܗܼ̤ܘܢ ܩܘܪ̈ܝܝܐ ܒܡܣܟ̈ܢܐ ܕܒܝܢܬܗܘܢܼ. ܚܪܪ ܠܬܘܠܬܐ ܚܕ܆ ܟܕ ܠܐ
                    ܥܕܟܝܠ ܐܬܚܪܪ ܛܒܐܝܬ. ܘܐܬܼܐ ܥܡܠܐ ܐܚܪܢܐ ܕܢܫܪܐ ܠܩܕܡܝܐܼ ܘܢܬܒܥ ܬܘܠܬܐ ܡܨܥܝܐ. ܘܟܕ ܬܒܼܥ
                    ܩܕܡܝܐ ܘܚܼܪܪ ܠܬܘܠܬܐ. ܒܿܥܐ ܓܘܡܕܢܐܝܬ ܕܠܐ ܒܗܬܬ ܐܦ̈ܐ܆ ܢܩܛܥܘܢ ܠܗ ܕܝܠܗ ܡܠܐ ܠܢܦ̈ܩܬܗ ܥܠ
                    ܐܬܪܐ ܟܠܗ. ܘܗܟܢܐ ܫܩܼܠ ܘܐܙܠܼ. ܒܕܡܘܬ ܪܘܚܐ ܕܐܙܿܠܐ ܘܠܐ ܗܿܦܟܐܼ. ܟܕ ܐܦ ܡܣܒܪ ܠܗܘܢ ܕܬܘܒ
                    ܗܿܦܟ. ܐܝܟܢܐ ܕܐܢ ܢܐܡܪ ܐܢܫܼ ܕܫܩܠ ܒܗ ܒܗܢܐ ܬܘܠܬܐ ܩ̈ܕܡܝܐ ܪ̈ܗܛܐ ܚܕ ܬܘܠܬܐ ܠܐ ܡܘܒܕ. ܕܠܐ
                    ܓܢܒܘܬܐ ܕܥܡ̈ܠܐ ܘܕܪ̈ܝܫܝ ܩ̈ܠܝܡܐ ܘܫ̈ܠܝܛܢܐ܀ ܥܠ ܥܡܠܐ ܕܬܪܝܢ܀ ܗܢܐ ܓܒܪܐ ܐܝܬܘܗܝ ܨܢܝܥܐ
                    ܘܡܕܪܡܐܼ ܘܐܟܘܠܐ ܘܝܥܢܐܼ ܘܚܒܪܐ ܕܓܢ̈ܒܐ. ܐܝܟܢܐ ܕܓܠܝܐܝܬ ܘܕܠܐ ܒܗܬܬ ܐܦ̈ܐ ܡܬܝܥܢ ܗܘܐ ܠܡܣܒ
                    ܥܒܕܗܘܢ ܕܒܢܝ̈ܢܫܐ. ܘܐܦ ܐܝܠܝܢ ܕܐܬܿܝܢ ܗܘܘ ܠܘܬܗ ܠܕܝܢܐ: ܗܿܘ ܡܕܡ ܕܡܥܕܐ ܗܘܐ ܡܢ ܐܝܕ̈ܝ
                    ܓܢܒܐܼ. ܠܗ ܕܝܠܗ ܡܬܦܪܣ ܘܫܩܿܠ. ܐܠܐ ܠܚܟܘܫ̈ܢ ܗܘ̈ܝ ܡ̈ܠܘܗܝܼ ܐܝܟ ܕܒܫܐ܆ ܟܕ ܚܪܬܗܝܢ ܒܝܫܐ
                    ܗܘܬܼ ܡܢ ܓ̈ܕܐ ܘܡܪܝܪܐ ܗܘܬ. ܗܢܐ ܓܒܝ ܠܗ ܐܢ̈ܫܐܼ ܕܓܠܝܐ ܗܘܬ ܕܚܠܬ ܐܠܗܐ ܡܢ ܩܕܡ ܥܝܢܝ̈ܗܘܢ:
                    ܘܥܼܒܕ ܐܢܘܢ ܕܢܪܗܛܘܢ ܩܕܡܘܗܝ. ܘܫܕܪ ܐܢܘܢ ܐܝܟ ܕܐܒ̈ܐ ܠܐܬܪܐ. ܘܦܣܼܩ ܥܠ ܫܠܝܛܢ̈ܐܼ. ܕܡܐ
                    ܕܬܒܥܝܢܼ ܢܬܒܥܘܢ ܠܡ ܩܕܡܝܐܝܬ ܫܘܥܠܐ ܕܥܡܝܪܐ. ܘܡܐ ܕܥܠܝܢ ܗܘܘ ܪ̈ܝܫܝ ܩ̈ܠܝܡܐ ܘܥܡ̈ܠܐ
                    ܠܩܪܝܬܐܼ. ܘܠܒܟܝܢ ܗܘܘ ܠܫܠܝܛܐ ܕܝܠܗܿ ܕܩܪܝܬܐ: ܕܢܝܬܐ ܡܐܠܐ ܗܿܘ ܕܬܒܝܥ ܠܗܼ. ܦܪܛܘܗܝ ܠܟܝܣܐܼ
                    ܘܫܩܼܠ ܡܢܗ ܟܡܐ ܕܒܥܘܗܝ. ܟܕ ܐܡܪܝܢܼ ܕܗܢܐ ܫܘܥܼܠܐ ܕܐܡܝܪܐ ܐܝܬܘܗܝ. ܟܕ ܐܦ ܡܚܝܢ ܗܘܘ ܠܐܢ̈ܫܐ
                    ܡܝܩܪ̈ܐ ܘܣܒ̈ܐ ܝܩܝܪ̈ܝ ܣܝ̈ܒܬܐ ܕܠܐ ܪ̈ܚܡܐ. ܘܡܢ ܗܫܐ ܡܢ ܟܠ <pb n="305"/> ܓܒܝ̈ܢ ܩܠܐ ܕܘܝܐ
                    ܡܫܬܡܥ ܗܘܐ. ܘܐܦ ܝܗܼܒ ܐܝܕܐ ܠܟܠܗܘܢ ܥܡ̈ܠܐ ܕܓܠܘ̈ܬܐ. ܒܝܕ ܗܿܝ ܕܗܘܐ ܫܘܬܦܐ ܠܓܢܒܘܬܗܘܢܼ
                    ܘܐܦܩ ܐܢܘܢ ܠܬܪ̈ܥܐ ܒܪ̈ܝܐ ܡܢ ܕܘܟܬܗܘܢܼ ܘܦܣܼܩ ܥܠܝܗܘܢ ܓܙܝܬܐ ܒܬܠ̈ܬܐ ܥܦ̈ܐ ܘܒܐܪ̈ܒܥܐ.
                    ܘܐܨܛܢܥܘ ܠܥܡܗ ܕܐܠܗܐܼ ܒܟܠܗܝܢ ܒܝܫ̈ܬܐ ܡܪܝܪ̈ܬܐ. ܘܐܦ ܗܼܢܘܢ ܪܘܪ̈ܒܢܐ ܕܝܠܗܿ ܕܡܕܝܢܬܐ ܝܗܼܒ
                    ܠܗ ܐܝܕܐ: ܒܕ ܕܡܫܬܘܕܐ ܗܘܐ ܠܗܘܢ ܪܘܪ̈ܒܬܐ. ܗܢܐ ܕܝܢ ܒܟܠܗܘܢ ܗܘܦ̈ܟܘܗܝ ܠܼܗ ܬܒܿܥ ܗܘܐ
                    ܡܕܬܐܼ. ܠܘ ܠܒܝܬ ܡܿܠܟܐ܀ ܘܟܕ ܟܠܗܝܢ ܒܝܫ̈ܬܐ ܣܓ̈ܝ ܥܠ ܐܪܥܐ܆ ܕܓܠܘ̈ܬܐ ܘܕܣ̈ܩܛܐ ܥ̈ܬܝܩܐ܆
                    ܕܬܒܿܥܝܢ ܗܘܼܘ ܠܗܿܘ ܕܝܡܬ ܡܢ ܥܣܪ̈ܝܢ ܫܢܝ̈ܢ ܘܐܦ ܒܥܦܦ̈ܐ ܣܓܝ̈ܐܐ ܫܩܠܝܢ ܗܘܘ ܠܗܿ ܕܠܐ
                    ܒܪ̈ܚܡܐܼ. ܥܡ ܒܝܫ̈ܬܐ ܣܓܝ̈ܐܬܐ: ܘܕܬܒܥܬܐ ܕܝܬܝܪ̈ܐ: ܘܕܐܝܠܝܢ ܕܠܐ ܡܬܡܢܝܢ ܡܢ ܣܘܓܐܐ
                    ܕܣܓܝܘܬܗܝܢ. ܗܢܐ ܕܝܢ ܨܢܝܥ ܠܒܝܫ̈ܬܐܼ. ܟܕ ܠܐ ܥܕܟܝܠ ܐܬܬܒܥ ܬܘܠܬܐ ܗܿܘ ܩܕܡܝܐ ܘܡܨܥܝܐܼ.
                    ܥܒܼܕ ܕܝܢ ܗܼܘܗܢܐ ܨܢܝܥܐ ܟܬܒܐ ܕܫܠܡܘܬܐ ܕܟܠܗ ܐܬܪܐܼ ܕܛܝ̈ܝܐ ܘܕܣܘܪ̈ܝܝܐ. ܟܕ ܠܐ ܐܢܫ ܐܪܓܫ
                    ܒܗ ܒܟܬܒܐܼ. ܐܠܐ ܐܢ ܕܠܝ̈ܠܐ ܗܿܢܘܢ ܕܐܝܬܝܗܘܢ ܗܘܘ ܨܢܝܥ̈ܝ ܠܒܝ̈ܫܬܐ ܐܟܘܬܗܼ ܘܐܟ̈ܘܠܐ ܥܡܗ.
                    ܘܗܟܢܐ ܟܬܼܒ ܒܗ ܒܟܬܒܐ ܕܫܠܡܘܬܗܘܢܼ. ܕܡܩܒܠ ܠܢ ܒܨܒܝܢܢ ܛܒܐ ܡܐܐ ܘܥܣܪ̈ܝܢ ܐܠܦ̈ܝܐܼ. ܘܠܐ
                    ܢܐܬܐ ܥܠܝܢ ܣܩ̈ܛܐ ܐܘ ܒܪ̈ܝܬܐܼ݂ ܠܐ ܥܠܝܢ ܐܦܠܐ ܥܠ ܝܬܝܪ̈ܝܢ. ܟܬܼܒ ܒܗ ܕܝܢ ܒܗ ܒܟܬܒܐ ܐܦ
                    ܫܡܗ̈ܝܗܘܢ ܥܡ ܫܠܡܘܬܗܘܢܼ ܕܟܠܗܘܢ ܪ̈ܝܫܢܐ ܕܝܠܗ ܕܐܬܪܐ. ܘܫܕܪܗ ܠܗ ܠܟܬܒܐ ܠܗܿܘ ܥܩܪܐ ܕܟܠܗܝܢ
                    ܒܝܫ̈ܬܐ ܒܪ ܡܘܨܥܒ. ܘܠܝ ܡܣܬܒܪܐ ܠܝ ܕܡܢܗ ܕܝܠܗ ܕܥܩܪܐ ܢܒܥܬܼ ܒܝܫܬܐ ܗܕܐ. ܡܛܠ ܕܗܟܢܐ ܟܠܗܘܢ
                    ܥܡ̈ܠܐ ܕܝܠܗ ܥܒܕܝܢ ܗܘܘ. ܘܡܛܠ ܕܟܬܒܐ ܐܬܼܐ ܕܢܚܬܘܢ ܗܘܘ ܪ̈ܝܫܢܐ ܕܐܬܪ̈ܘܬܐ ܨܝܕܘܗܝ ܕܝܠܗ
                    ܡܘܣܐ. ܟܢܫ ܐܢܘܢ <pb n="306"/> ܠܟܠܗܘܢܼ ܘܫܼܕܪ ܐܢܘܢ ܠܘܬܗ. ܟܕ ܐܦ ܥܒܼܕ ܪ̈ܐܙܐ ܥܡ ܗܠܝܢ
                    ܕܢܚܼܬ ܡܢ ܡܕܝܢܬܐ. ܟܕ ܡܫܬܘܕܐ ܠܗܘܢ ܪܘܪ̈ܒܬܐ ܕܢܥܒܕ ܠܗܘܢܼ ܐܢ ܗܼ، ܕܢܚܬܘܢ ܘܢܫܒܚܘܢܝܗܝ ܩܕܡ
                    ܒܪ ܡܘܨܥܒ. ܟܕ ܐܦ ܢܦܩ̈ܬܐ ܝܗܼܒ ܠܗܘܢ ܡܢ ܕܝܠܗ ܒܐܝܕܐ ܪܘܝܚܬܐ. ܟܕ ܠܐ ܐܬܟܣܝܬ ܐܦܠܐ ܗܕܐ ܡܢ
                    ܒܢ̈ܝ ܐܬܪܐ. ܘܡܟܝܠ ܗܼܢܘܢ ܗܘܘ ܠܚܕܕ̈ܐ ܣܩܘܒܠ̈ܝܐ ܘܚܪ̈ܝܝܐ. ܘܗܟܢܐ ܟܠܗܿ ܐܘܪܚܐ ܒܚܪܝܝܘܬܐ
                    ܗܘܘ ܠܘܬ ܚܕܕ̈ܐ. ܟܕ ܒܢ̈ܝ ܡܕܝܢܬܐ ܠܗ ܪܚܡܝܢܼ ܘܒܢ̈ܝ ܐܬܪܐ ܐܚܪܢܐ ܬܒܥܝܢ. ܘܗܟܢܐ ܥܠܼܒ ܓܒܐ
                    ܕܒܢ̈ܝ ܐܬܪܐ ܠܗܠܝܢ ܕܡܕܝܢܬܐܼ. ܘܝܬܝܪܐܝܬ ܡܢ ܟܕ ܝܠܼܦ ܒܢ̈ܝ ܡܕܝܢܬܐ ܒܒܝܫܬܐ ܐܝܕܐ ܕܓܕܫܬ
                    ܒܟܬܒܐ ܗܿ، ܕܨܘܠܚܐܼ ܕܥܒܼܕ ܘܫܼܕܪ ܠܒܪ ܡܘܨܥܒ. ܘܐܡܢ ܘܠܐ ܬܒܥܘܗܝ. ܘܐܝܬܝܘ ܠܗܘܢ ܐܚܪܢܐ. ܘܐܦ
                    ܥܼܒܕ ܥܡܗܘܢ ܨܘܠܚܐ ܥܠ ܫܒ̈ܥܝܢ ܐܠܦ̈ܝܐܼ. ܘܣܠܼܩ.</p>
                <p>ܥܠ ܡܠܐ ܬܘܒ ܕܬܠܬܐ܀ ܐܦ ܗܢܐ ܕܐܝܬܘܗܝ ܫܘܡܠܝܐ ܕܬܠܝܬܝܘܬܐ ܕܪܘܓܙܐܼ. ܐܒܫ ܝܬܝܪ ܡܢ ܚܒܪ̈ܘܗܝ:
                    ܡܛܠ ܕܡܼܢ ܥܩܪܐ ܗܿܘ ܡܐܒܫܢܐ ܫܘܼܚ ܘܡܢܗ ܩܒܼܠ ܚܝܠܐ ܘܡ̈ܘܠܟܢܐ ܕܟܠܗܝܢ ܒܝ̈ܫܬܐ. ܘܐܢ ܥܠ ܗܠܝܢ
                    ܕܩܕܡܘܗܝ ܠܐ ܐܘܣܦ ܒܝܫ̈ܬܗܼ ܡܢܗܝܢ ܠܐ ܒܨܪ. ܐܠܐ ܘܗܘܼܐ ܐܝܟ ܚܒܪ̈ܘܗܝ ܓܢܒܐܼ ܘܚܒܪܐ ܕܓܢܒ̈ܐ.
                    ܘܟܠܗܝܢ ܒܝܫ̈ܬܐ ܘܐܘܠܨܢ̈ܐ ܐܣܒܠ ܐܢܘܢ ܠܒܢܝ̈ܢܫܐ ܡܣܟܢ̈ܐ. ܘܥܩܼܪ ܩܢܝܢܗܘܢܼ ܘܙܒܿܢ ܟܠ ܕܩܢܘ.
                    ܘܐܫܕܝ ܛܠܘ̈ܡܝܐ ܥܠ ܒܢܝܢܫ̈ܐ ܣܓܝ̈ܐܐ: ܒܗܿܝ ܕܠܒܟܝܢ ܗܘܘ ܠܐܢܫ ܡܣܟܢܐܼ ܘܩܛܠܝܢ ܗܘܘ ܠܗ
                    ܒܫܢܕ̈ܐ ܡܫܚ̈ܠܦܐ. ܘܟܕ ܕܝܢ ܝܿܕܥܝܢ ܗܘܘ ܠܗܘܢ ܕܓܪܡܬ ܠܗܿ ܕܠܐ ܡܨܝܐ ܕܢܝܬܐ ܡܕܡܼ. ܒܗܿܝ ܕܠܐ
                    ܩܿܢܐ ܡܕܡ ܒܐܪܥܐܼ. ܡܠܦܝܢ ܗܘܘ ܠܗ ܗܼܢܘܢ ܥܡ̈ܠܐ. ܕܗܢܘܢ ܐܝܬܝܗܘܢ ܕ̈ܝܿܢܐ ܕܥܘܠܐ: ܕܦܘܩ
                    ܠܫܘܩܐܼ ܘܚܙܝ ܗܿܘ ܡܢ ܕܝܕܥܬ ܕܐܝܬ ܠܗ. ܐܡܪ. ܕܥܒܿܕܐ ܣܝܡ ܠܝ ܨܝܕܘܗܝܼ ܐܘ ܚܿܝܒ ܠܝ. ܘܟܕ ܕܝܢ
                    ܗܢܐ ܕܘܝܐ ܡܬܐܠܨ ܗܘܐ ܡܢ <pb n="307"/> ܝܡܝܢܗ ܘܡܢ ܣܡܠܗܼ ܘܡܢ ܩܕܡܘܗܝ ܐܦ ܡܢ ܒܣܬܪܗܼ ܘܡܢ
                    ܠܥܠ ܐܦ ܠܬܚܬܼ. ܕܢܣܗܕ ܥܠ ܐܢܫ ܥܘܼܠܐܼ ܙܝܥ ܡܢ ܡܪܝܐܿ. ܘܕܠܐ ܢܣܗܕ ܒܫܢ̈ܕܐ ܡܬܒܠܐ ܗܘܐ ܡܢܗܘܢ
                    ܕܕ̈ܝܿܢܐ ܥܘ̈ܠܐ. ܘܡܟܝܠ ܠܐܠܗܐ ܩܿܪܐ ܗܘܐ ܣܗܕܐ ܥܠ ܐܝܠܝܢ ܕܡܠܨ ܗܐ ܠܡܥܒܕܼ. ܕܕܠܐ ܒܨܒܝܢܗ
                    ܡܬܕܒܪ ܗܘܐ ܠܡܣܗܕܘ ܥܘܠܐ ܥܠ ܐܝܠܝܢ ܕܠܐ ܚܼ؛ܝܢ ܠܗ ܐܘ ܝܿܕܥ ܠܗܘܢ. ܘܥܠ ܗܠܝܢ ܐܝܿܠܝܢ ܐܝܬ
                    ܠܡܐܡܪܼ. ܐܠܐ ܕܪܚܼܡ ܒܝ̈ܫܬܐ ܝܬܝܪ ܡܢ ܛܒ̈ܬܐ. ܘܕ̈ܓܠܬܐ ܝܬܝܪ ܡܢ ܡܡܠܠܐ ܕܙܕܝܩܘܬܐ. ܘܒܫܪܪܐ
                    ܕܪܚܼܡ ܗܢܘܢ ܕ̈ܝܿܢܐ ܠܟܠ ܕܡܡܠܠܝܢ ܫܘܩܪܐ. ܘܠܫܢ̈ܐ ܕ̈ܓܠܐ ܝܬܝܪ ܡܢ ܫܪܝܪ̈ܐܼ ܐܬܪܚܡ ܥܠܝܗܘܢ.
                    ܘܟܠܗܘܢ ܥܘܼܠܐ ܡܠܠ. ܘܒܥܿܒ̈ܕܐ ܕܥܘܼܠܐ ܐܬܥܪܙܠ ܐܝܕ̈ܝܗܘܢ. ܘܐܢ ܕܝܢ ܐܝܬ ܗܘܐ ܐܢܫ ܕܠܐ ܝܿ݊ܥ
                    ܗܘܼܐ܆ ܐܘ ܕܠܐ ܡܕܪܫ ܗܘܐ ܒܥܒ̈ܕܐ ܣܢ̈ܝܐܼ. ܗܢܘܢ ܡܠܦܝܢ ܗܘܘ ܠܗܼ ܟܠܗܘܢ ܬܪ̈ܥܐ ܣܢ̈ܝܐ. ܘܗܟܢܐ
                    ܢܦܼܩ ܗܢܐ ܥܘܼܠܐ ܒܟܠܗܝܢ ܡܕ̈ܝܢܬܐ. ܟܕ ܡܣܗܕ ܗܼ، ܥܘܼܠܐܼ ܕܡܢܗ ܕܡܘܣܐ ܫܘܚ. ܘܐܥܠ ܥ̈ܙܐ
                    ܘܥܪ̈ܒܐ ܘܬܘܪ̈ܐ ܘܟܠܗ ܥܒܿܕܐ ܕܐܢ̈ܫܐ ܡܣܟ̈ܢܐ. ܘܙܒܢܘܗܝܼ. ܬܪ̈ܬܝܢ ܥ̈ܙܐ ܒܛܢ̈ܬܐ ܒܙܘܙܐ. ܚܡܪܐ
                    ܒܬܪ̈ܝܢ ܙܘ̈ܙܐ. ܘܬܘܪܐ ܕܦܕܢܐ ܒܬܠ̈ܬܐ ܙܘ̈ܙܐ. ܬܘܪܬܐ ܥܫܝܢܬܐ ܘܕܒܛܢܐܼ ܒܬܠ̈ܬܐ ܘܒܐܪ̈ܒܥܐ
                    ܙܘ̈ܙܐ. ܚ̈ܛܐ ܢܼܚ̈ܬܝܢ ܘܛܦ̈ܝܢ ܒܐܪܥܐܼ ܒܝܕ ܨܗܘܢܐ ܕܗܘܐ: ܗܿܘ ܕܐܦ ܥܠܘܗܝ ܫܒܿܩܝܢܢ ܥܘܗܕܢܐ
                    ܩܠܝܠ. ܗܘܘ ܠܗܘܢ ܒܢܝ̈ܢܫܐ ܢܟ̈ܝܠܐ ܥܠ ܚܕܕ̈ܐ: ܘܐܬܡܠܝ ܠܫܢܐ ܕܟܠܢܫ ܕܓܠܘܬܐ. ܘܒܫܘܩܪܐ ܗܠܟܘ.
                    ܒܗܠܝܢ ܡܬܒܩܐ ܗܘܐ ܐܪܡܝܐ ܒܝܕ ܥܝܢܐ ܢܒܝܝܬܐܼ ܟܕ ܐܡܿܪ: ܕܓܒܪ ܡܢ ܚܒܪܗ ܐܙܕܗܪ. ܘܥܠ ܟܠ ܐܚܼ
                    ܠܐ ܬܬܟܠܘܢ. ܡܛ ܕܟܠ ܐܚ ܡܟܝܠ ܢܟܝܠ. ܘܟܠ ܪܚܡܐܼ ܒܢܟܠܐ ܡܗܠܟ. ܘܓܒܪܐ ܒܚܒܪܗ ܡܕܓܠܝܢ. ܘܩܘܫܬܐ
                    ܠܐ ܡܡܠܝܢ. ܐܠܼܦ ܠܫܢܗܘܢ <pb n="308"/> ܠܡܡܠܠܘ ܫܘܩܪܐ. ܘܡܛܠܗܢܐ ܐܬܛܪܦܘ ܘܠܐܝܘ. ܒܗܿ ܕܥܠ
                    ܢܟܠܐ ܡܬܟܢܫܝܢ ܗܘܘ ܘܝܬܒܝܢ. ܘܒܝܕ ܢܟܠܗܘܢܼ ܠܐ ܝܕܥ ܠܡܪܝܐ. ܐܠܐ ܟܠܒܪܢܫ ܕܓܠ. ܟܠ ܡܠܼܐ
                    ܥܘܠܼܐ. ܟܠܗܘܢ ܪ̈ܗܛܢ ܪ̈ܓܠܝܗܘܢ ܠܘܬ ܒܝܫܬܐ. ܠܐ ܐܝܬ ܕܥܿܒܕ ܛܒܬܐ. ܟܠܗܘܢ ܣܛܘ ܐܟܚܕܐܼ ܐܦ
                    ܐܣܬܠܝܘ. ܡܛܠ ܕܡܢ ܒܝܫܬܐ ܠܒܝܫܬܐ ܐܿܬܝܢ ܗܘܘ. ܘܡܢ ܥܘܼܠܐ ܠܥܘܼܠܐ ܪܗܿܛܝܢ ܗܘܘ ܪ̈ܝܫܢܐ. ܘܐܝܟ
                    ܐܡܪ̈ܐ ܕܢܦܠܝܢ ܒܝܢܬ ܕ̈ܐܒܐܼ. ܗܟܢܐ ܘܡܣܟܢ̈ܐ ܕܒܝܢܬܗܘܢܼ ܫܠܼܚ ܘܒܙܘ ܐܢܘܢ. ܘܟܕ ܟܠܗܝܢ
                    ܒܝܫ̈ܬܐ ܐܣܒܠ ܐܢܘܢܼ. ܘܙܒܼܿܢ ܟܠ ܡܐ ܕܩܢܘܼ. ܠܡܚܣܢ ܐܬܚܪܬ ܓܙܝܬܐ. ܕܠܐ ܒܝܫ̈ܬܐ ܐܚܪ̈ܢܝܬܐ
                    ܕܣܒܠ ܡܢ ܓܠܘ̈ܝܐ ܘܡܢ ܡܪ̈ܒܛܐ ܘܡܢ ܥܘܣܪܐ ܘܨܘܦܝ ܘܕܡ̈ܥܕܠܢܐ. ܘܟܠ ܡܢ ܕܐܘܣܦ ܠܗ ܡ̈ܥܕܠܢܐ
                    ܒܬܥܕܝܠ ܚܕܬܐܼ ܬܒܥܘܗܝ ܒܚܕܬܐ. ܘܕܐܬܒܨܪ ܠܗ ܡܢ ܥܬܝܩܬܐ ܐܬܬܒܥ ܒܥܬܝܩܬܐ. ܐܝܟܢܐ ܕܡܢ ܟܠ
                    ܓܒ̈ܝܢ ܐܘܠܨܢܐ ܘܡܪܪܐ.</p>
                <p>ܥܠ ܨܠܘܚܐ ܕܝܠܗܿ ܕܫܢܬܐ܀ ܢܐܬܘܢ ܠܡ ܡܢ ܒܝܫܬܐ ܠܒܝܫܬܐ. ܟܕ ܕܝܢ ܦܠܼܛ ܡܢ ܚܕܐܼ ܐܕܪܟܬ ܐܢܘܢ
                    ܐܚܪܬܐܼ ܕܒܝܫܐ ܡܢ ܩܕܡܝܬܐ. ܘܐܦ ܗܢܘܢ ܪ̈ܝܫܢܐܼ ܒܝܕ ܕܬܛܿܠܝܢ ܗܘܘ ܕܠܝܬ ܐܢܫ ܕܬܒܥ ܒܝܬ
                    ܐܝܕ̈ܝܗܘܢܼ. ܕܠܐ ܪ̈ܚܡܐܘܕܠܐ ܒܚܘܣܢܐܼ ܩܛܥܝܢ ܗܘܘ ܘܫܕܝܢ ܥܠ ܒܢܝ̈ܢܫܐ. ܘܐܦ ܗܼ̤ܘܢ ܪ̈ܝܫܢܐ
                    ܕܐܬܪ̈ܘܬܐ ܗܘܼܘ ܠܗܘܢ ܚܒܪ̈ܐ ܘܓܢܒ̈ܐ ܝܬܝܪ ܡܢܗܘܢ. ܘܟܕ ܫܒܥ̈ܝܢ ܐܠܦ̈ܝܢ ܐܬܘ ܠܗܘܢܼ.
                    ܬܒܼܥܗܼܢܘܢ ܬܠ̈ܬܐ ܐܟܘܬܗܘܢܼ. ܘܠܐ ܚܼܣ. ܟܕ ܐܡܪܝܢ ܕܩܪܒܝܬܐ ܦܠܢܝܬ ܬܒܝܪܬܐ ܘܠܐ ܛܥܿܢܐ. ܘܗܿܘ
                    ܡܕܡ ܕܩܛܥܝܢ ܗܘܘ ܡܢܗܼܿ ܬܒܥܘܗܝ ܗܢܘܢ ܘܫܠܝܛܢ̈ܐܼ ܘܐܟܘܠܗܝ. ܟܕ ܕܝܢ ܦܣܩ ܥܠ ܟܠ ܐܢܫ ܗܿܘ ܡܕܡ
                    ܕܡܛܝܗܝܼ ܘܢܦܼܩ ܠܬܒܥܬܐܼ. ܩܛܪ ܫܒܝܐ ܒܟܠܗܘܢ ܒܢ̈ܝܢܫܐ ܡܣܟܢ̈ܐ. ܘܫܩܼܠ ܥܒܿܕܗܘܢ ܕܝܬܝܪ̈ܐ
                    ܕܒܩܘܪܝܣ ܕܝܠܗܘܢ. ܘܠܐ ܠܚܕ ܡܢܗܘܢ ܦܼܫ <pb n="309"/> ܡܕܡ ܣܟ. ܘܐܢ ܓܼܕܫ ܘܐܬ ܗܘܐ ܐܢܫ
                    ܕܩܿܢܐ ܩܢܝܢܐܼ. ܘܐܝܬܘܗܝ ܡܢ ܐܬܪܐ ܐܚܪܢܐܼ݂ ܠܐ ܫܒܼܩ ܠܗ ܡܕܡ ܕܠܐ ܫܒܘܗܝ ܘܙܒܿܢܘܗܝ. ܘܐܪܡܝܘ
                    ܕܝܢ ܐܦ ܥܒܪ̈ܝ ܐܘܪܚܐ. ܘܟܠ ܕܐܙܿܠ ܘܐܿܬܐ ܠܒܟܘܗܝܼ. ܘܫܩܼܠ ܩܢܝܢܗ ܘܥܿܒܕܗܼ ܙܒܿܢܘܗܝ. ܢܦܼܩ
                    ܬܘܒ ܐܦ ܫܒܒ̈ܐ ܓܢܒ̈ܐܼ ܘܗܘܼܘ ܣܝ̈ܥܬܐܼ. ܒܕܡܘܬ ܐܡܝܪܐ ܠܡ. ܘܟܠ ܕܡܫܟܚܝܢ ܗܘܘ ܠܗܼ. ܫܩܼܠ
                    ܥܒܿܕܗ ܓܠܝܐܝܬ. ܟܕ ܐܡܪܝܢ܆ ܕܨܘܠܚܐ ܒܿܥܝܢܢ ܡܢܟ. ܘܡܢ ܗܫܐ ܩܠܐ ܕܝܠܠܬܐ ܡܢ ܟܠ ܕܘܟܐ ܡܫܬܡܥ
                    ܗܘܐ. ܘܐܢ ܐܢܫ ܢܥܪܘܩ ܡܢ ܩܪܝܬܐ ܗܕܐܼ. ܒܐܘܪܚܐ ܡܫܠܝܚܢ ܗܘܘ ܠܗ. ܘܐܢ ܡܢ ܐܘܪܚܐ ܢܦܠܛ ܘܠܐ
                    ܡܫܬܠܚ ܗܘܐܼ. ܠܩܪܝܬܐ ܕܪܗܿܛ ܗܘܐ ܕܢܬܓܘܣ ܒܗܼܿ. ܗܿܝ ܕܡܡܠܝܐ ܗܘܬ ܠܗ ܕܘܟܬ ܠܣ̈ܛܝܐ ܘܩܛܘ̈ܠܐ
                    ܘܩܛܥ̈ܝ ܐܘܪ̈ܚܬܐ. ܐܢ ܢܦܩ ܐܢܫ ܕܒܪܐܼ ܦܓܥܼ ܒܗ ܓܢ̈ܒܐ ܒܕܡܘܬ ܐܪܝܐ. ܘܐܢ ܢܬܟܪܟ ܠܫܝܢܐܼ ܦܓܼܥ
                    ܒܗ ܐܚܪ̈ܢܐ ܒܕܡܘܬ ܕܒܐ. ܘܢ ܢܥܘܠ ܠܩܪܝܬܐܼ ܢܟܬܘܗܝ ܗܼܢܘܢ ܩܘܪ̈ܝܝܐ ܒܕܡܘܬ ܚܘ̈ܘܬܐ. ܘܐܢ ܢܐܙܠ
                    ܠܘܬ ܛܪ̈ܩܢܐ ܢܣܬܡܟ ܥܠܝܗܘܢܼ. ܫܡܠܝܘ ܠܗ ܕܘܟܬ ܥܩܪܒܐ ܘܫܠܚܘܗܝ . ܘܐܦ ܒܬܠ̈ܬܐ ܥܦ̈ܐܼ ܐܒܫܘ
                    ܫ̈ܠܝܛܢܐ ܡܢ ܥܡ̈ܠܐ ܘܡܢ ܠܣ̈ܛܝܐ. ܡܛܠ ܕܐܢ ܫܩܝܠ ܗܘܐ ܠܗܘܢ ܡܢ ܐܢܫ ܬܠ̈ܬܐ ܥܦ̈ܐܼ ܥܠ ܗܿܘ ܡܘܢ
                    ܕܚܝܒ ܗܘܐܼ. ܘܐܡܪܝܢ ܗܘܘ ܠܗ ܠܫܘܝܛܢܐܼ ܕܗܢܐ ܙܠܦܢ ܚܿܐܒ. ܩܛܠܝܢ ܗܘܘ ܠܗ ܒܡܚܘ̈ܬܐ܆ ܟܕ ܐܡܪܝܢ
                    ܕܐܪܡܐ ܘܠܐ ܬܒܥܝܢ ܗܘܘ ܒܐܝܕ̈ܝ ܫܠܝܛܐ ܓܢܒܘܬܗ. ܢܦܼܩ ܕܝܢ ܐܦ ܛܠܝ̈ܐ ܕ̈ܘܝܐ ܛܝ̈ܝܐ ܘܣܘܪ̈ܝܝܐ
                    ܒܚܕܪ̈ܝ ܡܕܝܢܬܐܼ. ܘܥܠ ܐܘܪ̈ܚܬܐ ܘܒܐܪ̈ܚܘܬܐܼ. ܘܠܒܟܝܢ ܗܘܘ ܠܐܢ̈ܫܐ ܡܣܟܢ̈ܐ. ܘܐܡܪܝܢ ܠܗܘܢܼ݂
                    ܕܬܘ ܚܙܘ ܠܡ ܥܡܝܪܐ ܒܥܿܐ ܠܟܘܢ. ܬܘ ܗܒܘܢ ܨܠܘܚܐ. ܘܗܟܢܐ ܠܐ ܫܒܩܝܢ ܗܘܘ ܠܐܢܫ ܡܕܡܼ ܕܠܐ
                    ܡܫܠܚܝܢ ܗܘܘ ܠܗ ܘܫܩܿܠܝܢ. ܘܟܢܫ ܐܝܟ ܕܡܢ ܟܦܬܐ ܕܡܠܝܐ ܟܘܪ̈ܦܐ ܥܪܩܝܢ ܗܘܘ <pb n="310"/> ܡܢ
                    ܚܕܪ̈ܝ ܡܕܝܢܬܐ܀ ܗܘܬܼ ܕܝܢ ܒܝܫܬܐ ܐܚܪܬܐ ܒܐܢܫ̈ܐ ܡܣܟ̈ܢܐ: ܕܟܕ ܐܬܘ ܗܠܝܢ ܛܒ̈ܥܐ ܪܗܛܼܘ ܘܐܚܼܕ
                    ܓܘܣܐ ܒܫܠ̈ܝܛܢܐ ܘܒܪ̈ܝܫ ܩ̈ܠܝܡܐ. ܘܡܛܠ ܕܕܚܼܠ ܡܢ ܓܠܘܝ̈ܐ ܘܡܢ ܣܩ̈ܛܐܼ. ܒܥܘ ܡܢܗܘܢ ܘܛܒܥ
                    ܐܢܘܢ. ܘܟܕ ܐܬܼܐ ܨܘܠܚܐ ܐܚܼܕ ܐܢܘܢ ܗܼܢܘܢ ܫܠܝܛܢ̈ܐܼ ܘܡܠܝܘ ܠܗܘܢ ܕܘܟܬ ܓ̈ܠܘܝܐ ܘܣܩ̈ܛܐ. ܘܟܕ
                    ܠܩܪܝܬܗ ܠܐ ܥܠܝܠ ܠܗܼ. ܦܣܼܩ ܥܠܘܗܝ ܐܢ ܬܠ̈ܬܝܢ ܘܐܢ ܐܪ̈ܒܥܝܢ܀ ܐܘܪܗܝ ܕܝܢ ܝܬܝܕ ܡܢ ܟܠܗܝܢ
                    ܡܕ̈ܝܢܬܐ ܣܒܠܘ ܪ̈ܝܫܢܐܐܘܠܨܢܐ ܒܗ ܒܗܢܐ ܨܘܠܚܐ. ܐܬܼܐ ܕܝܢ ܥܠܝܗܘܢ ܓܒܪܐ ܡܪܝܪ ܢܦܫܐܼ ܕܫܡܗ
                    ܪܙܝܢ. ܘܟܕ ܐܚܿܕ ܗܘܐ ܠܐܢܫ ܡܣܟܢܐ ܘܕܝܿܢ ܗܘܐ ܠܗ܆ ܘܝܿܕܥ ܕܠܝܬ ܡܕܡܼ. ܛܦܼܝ ܠܗ ܬܪ̈ܝܢ
                    ܫܪ̈ܛܐ. ܘܐܠܦܗܼ ܕܦܘܩ ܠܫܘܩܐܼ. ܘܚܙܝ ܐܢܫ. ܐܡܪ ܠܗܼ ܕܥܪܘܒ ܒܝ. ܘܫܒܘܩ ܐܢܬ ܘܥܪܘܩ. ܗܿܘ ܕܝܢ
                    ܗܠܝܢ ܡܩܒܠ ܗܘܼܐ. ܘܢܿܦܩ ܠܫܘܩܐܼ. ܘܚܙܝ ܐܢܫ. ܐܡܪ ܠܗܼ ܕܥܪܘܩ ܒܝ. ܘܫܒܘܩ ܐܢܬ ܘܥܪܘܩ. ܗܿܘ
                    ܕܝܢ ܗܠܝܢ ܡܩܒܠ ܗܘܼܐ. ܘܢܿܦܩ ܠܫܘܩܐ. ܘܠܿܒܟ ܗܘܐ ܠܐܢܫ. ܘܐܥܪܩܘܗܝ ܗܢܘܢܼ ܘܐܚܼܕ ܠܗܿܘ. ܘܟܕ
                    ܐܦܠܐ ܡܠܬܐ ܡܠܠ ܗܼܘ ܥܡ ܗܿܘ.: ܓܪܘܗܝ ܨܝܕ ܐܡܝܪܐ. ܟܕ ܐܡܿܪܝܢ ܕܐܢܬ ܐܢܬ ܗܿܘ ܕܥܪܒܬ ܒܗ. ܐܘ
                    ܐܝܬܝܗܝ ܠܢܼ ܐܘ ܐܝܬܐ ܡܘܢ ܕܚܐܒ. ܘܟܕ ܗܼܘ ܝܿܡܐܼ ܕܠܐ ܥܪܝܒ ܐܢܐ ܒܗܼ. ܐܦܠܐ ܝܿܕܥ ܐܢܐ ܠܗ.
                    ܫܕܘܗܝ ܘܐܪܡܝܘ ܒܪ̈ܓܠܘܗܝ ܨܦ̈ܘܦܐܼ. ܥܕܡܐ ܕܡܬܒܪܝܢ ܗܘܘ ܫܩ̈ܘܗܝ. ܟܕ ܠܐ ܫܒܩܝܢ ܗܘܘ ܠܗ ܥܕܡܐ
                    ܕܝܡܬܐ ܗܘܐܼ ܗܿܘ ܡܕܡ ܕܦܣܩܝܢ ܗܘܘ ܥܠܘܗܝ. ܘܢܗܘܐ ܒܝܘܡܐ ܗܿܘ ܕܕܒܚܗ ܕܡܪܝܐܼ. ܐܦܩܘܕ ܥܠ
                    ܪܘܪ̈ܒܢܐ ܘܥܠ ܒܢ̈ܝ ܡ̈ܠܟܐܼ ܘܥܠ ܟܠ ܕܠܒܝܫܝܢ ܗܘܘ ܠܒܘ̈ܫܐ ܢܘܟܪ̈ܝܐ. ܘܐܦܩܘܕ ܥܠ ܟܠܗܘܢ
                    ܒܙܘ̈ܙܐ ܘܚܛܘ̈ܦܐ ܒܝܘܡܐ ܗܿܘ. ܕܡܠܝܢ ܗܘܘ ܒܝܬ ܡܕ̈ܢܝܗܘܢܼ ܚܛܘܦܝܐ ܘܢܟܠܐ. ܗܠܝܢ ܕܐܘܕܥ ܠܢ
                    ܨܦܢܝܐ ܢܒܝܐ ܕܐܡܼܪ: ܕܒܝܘܡܐ ܕܕܒܚܗ ܕܡܪܝܐ. ܐܝܢܘܿ ܘܝܡܐ ܕܕܒܚܗ ܕܡܪܝܐܼ. ܐܠܐ ܗܿܘ ܕܚܫܐ
                    ܩܕܝܫܐ ܕܦܪܘܩܢܿ. ܕܒܗ ܒܗܢܐ ܙܒܢܐ ܟܠܗܝܢ ܫܢܝ̈ܐ ܕܐܘܠܨܢܐ <pb n="311"/> ܣܡܟ̈ܢ ܗܘܼ̈ܝ ܥܠܼܝܢ
                    ܒܝܫ̈ܬܐܿ. ܥܕܡܐ ܕܐܦ ܥܕܥܝܕ̈ܐ ܠܐܒܠܐ ܡܬܗܦܟܝܢ ܗܘܘ. ܘܐܝܠܝܢ ܪܘܪ̈ܒܢܐ ܘܒܢ̈ܝ ܡ̈ܠܟܐܼ ܘܚܛܘܦ̈ܐ
                    ܘܒܙܘ̈ܙܐܼ ܘܕܡܠܝܢ ܗܘܘ ܒ̈ܬܝܗܘܢ ܚܛܘܦܝܐ ܘܢܟܝܠ ܕܡܣܟ̈ܢܐ ܘܕܝܬܡ̈ܐ ܘܐܪ̈ܡܠܬܐܼ ܝܬܝܪ ܡܢ
                    ܐܘܪ̈ܗܝܐ. ܘܗܫܐܼ ܫܠܼܡ ܕܟܬܝܒ̈ܢ. ܟܕ ܐܦ ܚܟܡܬܗܘܢ ܘܣܟܠܘܬܢܗܘܢ ܐܒܕܬ. ܘܒܥܘ ܚܕܐ ܡܢ ܚܟܡܬܗܘܢܼ
                    ܘܠܐ ܐܫܟܚ. ܐܘܒܕ ܠܡ ܚܟܡܬܐ ܕܚܟ̈ܝܡܐ ܘܣܟܠܘܢܬܗܘܢ ܐܓܠܘܙ. ܘܢܗܘܐ ܠܡ ܩܢܝܢܗܘܢ ܠܒܙܬܐܼ
                    ܘܒ̈ܬܝܗܘܢ ܠܚܒܠܐ. ܘܢܒܢܘܢ ܒ̈ܬܐ. ܘܠܐ ܢܬܒܘܢ ܒܗܘܢ. ܘܢܨܒܘܢ ܟܪ̈ܡܐܼ. ܘܠܐ ܢܫܬܘܢ ܚܡܪܐ. ܩܪܝܒ
                    ܗܼܘ ܝܘܡܗ ܠܡ ܕܡܪܝܐܼ ܘܛܒ ܡܣܪܗܒ. ܡܪܝܪ ܘܩܫܐ ܝܘܡܐ ܕܐܟܬܐ ܘܕܥܩܬܐܼ ܘܕܐܘܠܨܢܐ ܘܕܕܘܘܕܐ
                    ܘܕܚܒܠܐܼ ܕܚܫܘܟܐ ܘܕܥܡܛܢܐܼ. ܥܠ ܡܕ̈ܝܢܬܐ ܥܫܝ̈ܢܬܐ ܘܥܠ ܙܘ̈ܝܬܐ ܪ̈ܡܬܐ. ܟܕ ܐܠܨܝܢ ܠܒܢܝ̈ܢܫܐ
                    ܕܢܗܠܟܘܢ ܐܟܝ ܥܘܝܪ̈ܐ: ܥܠ ܕܚܛܘ ܠܡܪܝܐ. ܗܕܐ ܠܡ ܬܗܘܐ ܠܗܘܢ ܚܠܦ ܓܐܝܘܬܗܘܢ. ܟܠܗܝܢ ܗܠܝܢ
                    ܣܠܼܩ ܒܢ. ܟܕ ܠܐ ܐܬܒܨܪ ܡܕܡ ܡܢܗܝܢ.. ܘܟܕ ܒܝܫ̈ܬܐ ܣܓܝ̈ܐܬܐܼ ܐܝܠܝܢ ܕܥܠܡܐ ܟܠܗ ܠܐ ܣܿܦܩ
                    ܠܡܟܬܒ ܐܢ̈ܝܢ܆ ܣܒܠ ܐܢܫ̈ܐ ܡܣܟ̈ܢܐ: ܘܠܐ ܫܘܪܝܐ ܐܦܠܐ ܫܘܠܡܐ ܕܬܒܥܬܗܘܢ ܐܬܝܕܥ: ܘܠܐ ܣܒܼܥ ܡܢ
                    ܒܙܬܬܐ ܕܒܙܘ: ܦܩܕ ܘܐܬܟܢܫ ܘܐܬܚܒܫ ܒܥܕ̈ܬܐ ܕܡܕܝܢܬܐ ܥܡܐ ܟܠܗ. </p>
                <p>ܬܘܒ ܥܠ ܚܒܘܫܝܐ ܕܒܥܕܬܐ ܕܗܘܼܐ ܐܦ ܒܫܢܬܐ ܗܕܐ܀ ܚܛܗܐ ܚܛܬܼ ܐܘܪܫܠܡܼ ܡܛܠܗܢܐ ܗܘܬ ܢܕܬܐ. ܟܠܗܘܢ
                    ܡܝܩܪ̈ܢܝܗܿ ܨܥܪܘܗܿ. ܡܛܠ ܕܚܙܘ ܦܘܪܣܝܗܿ. ܐܦ ܗܼܝ ܐܬܬܢܚܬ ܘܗܦܟܬ ܠܒܣܬܪܗܿ. ܐܝܕ̈ܘܗܝ ܦܪܣ
                    ܐܠܘܨܐ ܥܠ ܟܠܗܝܢ ܪ̈ܓܝܓܬܗܿ. ܘܚܿܙܝܬ ܥܡܡ̈ܐ ܕܥܠܘ ܠܡܩܕܫܟܼ ܕܦܩܼܕܬ ܕܠܐ ܢܥܠܘܢ ܠܟܢܘܫܬܐ.
                    ܛܥܼܐ ܡܪܝܐ ܡܩܕܫܗ ܘܐܣܠܝ ܡܕܒܚܗ. <pb n="312"/> ܘܐܫܠܡ ܒܐܕܐ ܕܒ̈ܥܠܕܒܒܐ ܫܘܪ̈ܐ ܕܣܚܪ̈ܬܗܿ.
                    ܩܠܐ ܝܗܼܒ ܒܒܝܬܗ ܕܡܪܝܐܼ ܐܝܟ ܕܒܝܘܡܐ ܕܥܕܥܕܐ ܥܩܼܪ ܐܝܟ ܓܿܢܬܐ ܡܛܠܬܗܿ ܘܚܒܠ ܥܕܥܕ̈ܝܗܿ.
                    ܘܐܛܥܝ ܡܪܝܐ ܡܢ ܨܗܝܘܢ ܥܕܥܕܐ ܐܦ ܚܕܒ̈ܫܒܐ: ܘܐܣܠܝ ܒܝܘܡܐ ܕܪܘܓܙܗ ܡ̈ܠܟܐ ܘܟܗ̈ܢܐ. ܢܐܬܐ ܗܫܐ
                    ܢܒܝܐ ܐܪܡܝܐܼ. ܘܢܚܐ ܒܥܝ̈ܢܘܗܝ ܟܠܗܝܢ ܐܝܠܝܢ ܕܐܬܢܒܝܼ ܕܫܼܩ ܫܘܠܡܐ ܘܗܘܼ̈ܝ ܒܥܒܿܕܐ. ܟܕ ܕܝܢ
                    ܦܩܼܕ ܥܡܠܐ ܥܘܠܐ ܕܢܬܟܢܫܘܢܼ. ܘܗܿܘ ܡܿܢ ܕܢܛܫܐ ܓܒܪܐ ܡܘܬܐ ܚܐܝܒ: ܢܦܼܩ ܫܪ̈ܛܐ ܘܟܢܫܘܗܿ
                    ܠܟܠܗܿ ܡܕܝܢܬܐ ܡܢ ܣܟܗܿ. ܘܐܦ ܒܨܝܘܢ ܒ̈ܬܐ. ܘܠܐ ܫܒܼܩ ܐܢܫ ܕܠܐ ܐܠܥܘܝ ܠܥܕܬܐܼ. ܠܐ ܥܬܝܪܐܼ
                    ܐܦܠܐ ܡܣܟܢܐ. ܘܐܢ ܪܚܝܩ ܗܘܐ ܡܪܐ ܒܝܬܐܼ. ܐܚܼܬ ܐܢܫܘܬܗ. ܘܐܢ ܐܫܟܚ ܐܢܫ ܕܛܫܐܼ. ܩܛܠܘܗܝ
                    ܒܡܚܘ̈ܬܐܼ. ܘܠܡܪܐ ܒܝܬܐ ܕܛܫܐ ܗܘܼܐ ܒܗܼ. ܘܙܒܿܢ ܟܠ ܡܐ ܕܩܿܢܐ. ܘܗܢܐ ܐܬܚܒܫܘ ܡܢ ܙܥܘܪܐ
                    ܘܥܕܡܐ ܠܪܒܐܼ. ܛܝ̈ܝܐ ܘܣܘܪ̈ܝܝܐ. ܘܣܠܼܩ ܗܢܘܢ ܥܘ̈ܠܐ ܘܝܬܼܒ ܒܓܘ ܡܕܒܚܐ. ܘܠܒܼܟ ܠܟܠ ܡܿܢ
                    ܕܐܝܬ ܗܐܘ ܥܠܘܗܝ ܫܡܐ ܕܚܕ ܦܘܠܣܐܼ ܘܫܩܠܘܗܝ. ܟܕ ܐܦ ܡܫܟܢܘܢ ܥܒܿܕܗܘܢ ܘܕܢܫܝ̈ܗܘܢܼ ܘܝܗܼܒ ܗܿܘ
                    ܡܕܡ ܕܠܐ ܚܝܒܝܢ ܗܘܘ. ܟܕ ܐܡܿܪܝܢ ܕܥܠ ܩܪܝܬܐ ܦܠܢܝܬ ܪܡܿܝܬ. ܥܘܿܠܐ ܬܠܐ ܪܝܫܗܼ. ܒܝܕ ܗܿܝ
                    ܕܐܒܼܕ ܫܪܪܐ. ܕܓܠܘܬܐ ܐܬܗܦܟܬ ܓܠܝܐܝܬܼ. ܡܛܠ ܕܟܐܢܘܬܐ ܠܝܬܝܗܿ. ܘܟܕ ܟܠܗܝܢ ܒܝܫ̈ܬܐ ܣܥܼܪ
                    ܒܒܢܝ̈ܢܫܐ: ܘܙܒܿܢ ܟܠ ܡܐ ܕܩܿܢܝܢܼ ܘܫܩܠܘܗܝܼ. ܘܐܦ ܛܡܐܘܗܝ ܠܓܘ ܥܕܬܐܼ ܒܗܿܝ ܕܒܗܿ ܢܦܩܝܢ ܗܘܘ
                    ܬܒܬܗܘܢ ܓܒܪ̈ܐ ܘܢܫ̈ܐܿ. ܡܛܠ ܕܗܘܼܘ ܒܗܿ ܬܠ̈ܬܐ ܝܘܡ̈ܝܢ ܘܬܠ̈ܬܐ ܠ̈ܝܠܘܢ. ܘܚܒܠܘܗܿ ܘܣܠܼܩ
                    ܡܢܗܿ ܪܝܫܐ ܣܪܝܐ ܚܠܦ ܪܝܚܐ ܒܫܝܡܐ. ܗܪܟܐ ܥܠܘ ܥܡܡ̈ܐ ܠܝܪܬܘܬܗ ܕܐܠܗܐܼ. ܘܛܡܝܘܗܝ ܠܗܝܟܠܗ
                    ܩܕܝܫܐ. ܥܒܕܘܗܿ ܠܥܕܬܐ ܩܕܝܫܬܐ ܒܝܬ ܡܚܪܝܐ. ܘܟܕ ܕܝܢ ܒܥܼܘ ܬܓܪܼ̈ܐ ܘܐܝܠܝܢ ܕܐܫܬܩܠ ܡܢܗܘܢ
                    ܡܐܠܐ: ܕܢܟܬܒܘܢ ܠܗܘܢ ܩܛܓܪܦܐ ܩܘܪ̈ܝܝܐܼ. ܠܐ <pb n="313"/> ܐܪܝܡ ܒܗܘܢ ܪܝܫܐ ܡܕܡ. ܘܟܕ
                    ܒܣܓܝܘܬܐ ܒܟܝܘ ܥܠܘܗܝ ܕܝܠܗ ܕܥܡܠܐ ܥܘܿܠܐܼ. ܐܡܼܪ ܠܗܘܢ ܠܩܘܪ̈ܝܝܐ. ܕܐܢ ܒܿܥܝܬܗܘܢܼ ܟܬܘܒ
                    ܠܗܘܢ. ܘܐܝܠܝܢ ܕܨܒܘܼ ܟܬܼܒ: ܘܐܝܠܝܢ ܕܠܐ ܒܥܘܼ ܠܐ ܟܬܼܒ. ܐܦ ܗܠܝܢ ܟܬܒܘ ܠܐ ܝܬܪܘ ܡܕܡ. ܒܝܕ
                    ܕܐܬܪܐ ܦܘܩܕܢܐ ܘܩܼܪܐ ܟܪܘܙܐ܆ ܕܠܐ ܐܢܫ ܢܦܪܘܥ ܚܘܒܬܐ ܥܬܝܩܬܐ ܐܦܠܐ ܚܕܬܐ. ܘܠܐ ܐܢܫ ܢܬܒܥ.
                    ܘܗܟܢܐ ܐܬܟܢܫܘܢ ܟܠܗܘܢ ܬܓܪ̈ܐ ܘܒܢ̈ܝ ܡܕܝܢܬܐ ܕܐܬܛܠܡܘܼ. ܘܢܚܼܬ ܨܝܕܘܗܝ ܕܡܘܣܐ ܒܪ ܡܘܨܥܒ.
                    ܕܢܒܟܘܢ ܥܠ ܛܠܝܡܘܬܗܘܢ. ܐܠܐ ܛܥܼܘ ܘܢܦܼܩ ܡܢ ܗܘܢܗܘܢܼ. ܒܗܿܝ ܕܒܥܼܘ ܟܐܢܘܬܐ ܨܕܝ ܓܒܪܐ
                    ܥܘܿܠܐ: ܘܐܦ ܣܒܼܪ ܕܗܠܝܢ ܠܘ ܡܢܗ ܐܼܬ̈ܝ ܥܠܝܗܘܬܢ. ܗܼܘ ܕܝܢ ܠܘ ܒܠܚܘܕ ܕܝܠܗܘܢ ܠܐ ܝܗܼܒ
                    ܠܗܘܢܼ. ܐܠܐ ܐܦ ܪܓܙ ܥܠ ܥܡܠܐ ܗܿܘ: ܥܠ ܕܠܐ ܫܩܼܠ ܡܢܗܘܢ ܬܘܒ ܒܬ̈ܠܬܐ ܥܦ̈ܐ. ܘܗܼܘ ܕܝܢ ܒܪ
                    ܡܘܨܥܒ ܢܚܼܬ ܨܝܕ ܡܿܠܟܐ ܠܒܓܕܕ. ܘܫܚܪ ܥܡܐ ܟܠܗ ܕܐܪܥ ܕܡܘܨܠ ܘܕܓܙܝܪܬܐ. ܘܢܚܼܬ ܒܬܪܗ ܨܝܕ
                    ܡܿܠܟܐ. ܘܗܟܢ ܗܘܼܘ ܬܡܢ ܐܠܦ̈ܐ ܣܓܝ̈ܐܐ ܥܡ ܪ̈ܒܘܬܐ ܕܠܐ ܡܢܝܢ. ܟܕ ܡܝܠܝܢ ܘܒܟܝܢ ܩܕܡ ܡܿܠܟܐܼ.
                    ܥܠ ܛܠܘܡܝܗܘܢ ܕܡܢ ܒܪ ܡܘܨܥܒܼ. ܝܬܝܪ ܡܢ ܚܡ̈ܫܐ ܘܫ̈ܬܐ ܝܪ̈ܚܝܢ. ܘܠܚܕ ܡܢܗܘܢ ܠܐ ܐܪܝܡ ܪܝܫܐ.
                    ܐܠܐ ܢܦܼܠ ܒܗܘܢ ܟܐܒ ܟܪܣܐܼ݂ ܐܦ ܟܘ̈ܗܢܐ ܡܫܚ̈ܠܦܐܼ. ܘܠܐ ܣܠܼܩ ܦܠܓܗܘܢ ܡܢ ܬܡܢ. ܘܗܟܢܐ ܣܠܼܩ
                    ܡܢ ܬܡܢ܆ ܟܕ ܠܐ ܣܥܼ ܡܕܡ܆ ܐܠܐ ܐܢ ܒܝܬܫܐ ܠܩܢܘܡܗܘܢ ܘܠܐܬܪ̈ܘܬܗܘܢ. ܡܿܠܟܐ ܥܘܿܠܐܼ. ܟܠܗܘܢ
                    ܦܠܚܘ̈ܝ ܥܘ̈ܠܝܢ ܐܢܘܢ. </p>
                <p>ܥܠ ܕܝܼܢ̈ܐ ܡܫܚ̈ܠܦܐ ܕܐܬܚܙܝ܆ ܘܣܒܠ ܒܢܝ̈ܢܫܐ ܒܗܢܐ ܙܡܢܐ܀ ܐܦܠܐ ܗܕܐ ܫܟܝܪܐ ܕܢܣܝܡܝܗܿ ܒܣܕܪܐ
                    ܗܢܐ ܡܪܝܪܐ. ܟܒܪ ܢܚܙܘܢ ܒܢܝ̈ܢܫܐ ܕܐܿܬܝܢ ܒܬܪܢ. ܡܪܕܘܬܢ ܕܝܠܢ ܘܢܙܘܥܘܢ ܗܢܼܘܢ ܡܢ ܡܪܝܐ.
                    ܟܬܝܒܼ. ܕܣܟܠܐ ܒܿܠܥ ܘܚܟܝܡܐ ܡܬܪܕܐ. ܗܐ ܡܘܟܠ ܐܢܐ <pb n="314"/> ܠܥ ܠܗܡܐ ܗܢܐܼ ܡܪܪܐ.
                    ܘܐܫܩܐ ܐܢܘܢ ܡܝ̈ܐ ܡܪ̈ܝܪܐ. ܘܐܒܕܪ ܐܢܘܢ ܒܥܡ̈ܡܐ ܕܠܐ ܝܼܕܥ ܐܢܘܢ. ܫܪܝܪܐܝܬ ܣܡ ܐܘܠܨܢܐ ܥܠ
                    ܚ̈ܨܝܢ. ܒܝܕ ܫܒ̈ܛܐ ܕܡܚܘ̈ܬܐ ܣܓܝ̈ܐܬܐ ܘܕܛܥ̈ܝܢܢ ܡܘܬܐ. ܐܪܟܒ ܒܪܢܫܐ ܥܠ ܪܝܫܢ. ܥܠ ܚܨ̈ܝܢ ܢܓܕ
                    ܢܓܕ̈ ܘܢܓܪ ܥܠܝܢ. ܐܬܼܘ ܥܠܝܢ ܐܬܘܪ̈ܝܐ ܫ̈ܒܛܐ ܕܪܘܓܙܐ: ܟܕ ܛܥܝܢܝܢ ܒܐܝܕ̈ܝܗܘܢܼ. ܘܚܘܛܪ̈ܐ
                    ܩܫܝ̈ܐ ܕܡܚܘܬܗ ܕܡܪܝܐ ܒܐܝܕ̈ܝܗܘܢ. ܢܒ̈ܝܐܼ ܡܠܬܐ ܩܕܡܘ ܐܟܪܙܘ ܘܥܒܼܪ. ܚܢܢ ܚܼܙܝܢܢ ܒܥܝ̈ܢܝܢ.
                    ܘܠܒܟܢ ܒܐܝܕ̈ܝܢ ܘܣܒܠܢ ܥܠ ܓܘܣܡܢ. ܘܡܢ ܗܫܐ ܠܘ ܫܡܥܐܼ ܐܠܐ ܓܫܬܐ܀ ܠܘܩܕܡ ܥܒܕ ܠܗܘܢ ܩܝ̈ܣܐ
                    ܕܦܬܝܢ ܐܝܟ ܐܪ̈ܒܥ ܨܒ̈ܥܬܐ. ܘܕܫܦܝܢ ܡܢ ܬܪ̈ܝܢ ܓܒ̈ܘܗܝ. ܘܫܕܝܢ ܗܘܘ ܠܐܢܫ ܥܠ ܐܦ̈ܘܗܝ. ܘܝܬܒ
                    ܚܕ ܥܠ ܪܝܫܗ ܘܚܕ ܥܠ ܪ̈ܓܘܗܝ. ܘܐܚܪܢܐ ܚܒܛ ܗܘܐ ܠܗ ܥܠ ܚܪ̈ܘܝܬܗ ܕܠܐ ܒܪ̈ܚܡܐ ܐܝܟ ܕܠܫ̈ܠܚܐ.
                    ܘܫܠܡܬ ܗܿܝ ܕܣܼ ܡ ܐܘܠܨܢܐ ܥܠ ܚܨ̈ܝܢ. ܘܥܡ ܗܿܝ ܕܐܪܟܒܬ ܒܪܢܫܐ ܥܠ ܪܝܫܢ.. ܘܬܘܒ ܕܬܪ̈ܝܢ.
                    ܡܝܬܝܢ ܗܘܘ ܚܘܛܪ̈ܐ ܬܪ̈ܝܢ܆ ܡܢ ܚܕ ܓܒܐ ܡܩܪܣܝܢ ܗܘܘ ܠܗܘܢ ܒܦܪ̈ܙܠܐܼ. ܘܪܡܝܢ ܗܘܘ ܠܗܘܢ ܥܠ
                    ܫܩ̈ܘܗܝ ܕܐܢ̈ܫܐ. ܚܕ ܡܢ ܠܥܠܼ ܘܚܕ ܡܢ ܠܬܚܬ. ܘܥܠ ܗܿܘ ܪܝܫܐ ܐܚܪܝܢܐ ܩܿܐܡ ܓܒܪܐܼ. ܥܕܡܐ
                    ܕܡܬܛܒܚ̈ܢ ܗܘ̈ܝ ܫܩ̈ܘܗܝ. ܘܫܠܡܬ ܗܿܝܼ ܕܣܡ ܒܣܕܐ ܪ̈ܓܠܝ.. ܘܕܬܠ̈ܬܐܼ. ܬܠܝܢ ܗܘܘ ܠܗܘܢ
                    ܒܕܪ̈ܥܝܗܘܢ ܥܕܡܐ ܕܡܬܦܫܚܝܢ ܗܘܘ ܗܕ̈ܡܝܗܘܢܼ. ܘܐܦ ܠܢܫ̈ܐ ܒܒܙܝ̈ܗܝܢ: ܥܕܡܐ ܕܡܬܩܛܥܝܢ ܗܘܘ..
                    ܕܐܪ̈ܒܥܐܼ. ܡܫܠܚܝܢ ܗܘܘ ܠܗܘܢ ܘܡܛܥܢܝܢ ܗܘܘ ܠܗܘܢ ܟ̈ܐܦܐܼ ܟܕ ܓܗܢܝܢ. ܘܡܩܝܡܝܢ ܗܘܘ ܠܗܘܢ
                    ܒܬܠܓܐ ܘܒܓܠܝܕܐ. ܘܐܦ ܪܡܝܢ ܗܘܘ ܥܠܝܗܘܢ ܡܝ̈ܐ ܩܪܝܪ̈ܐܼ. ܥܕܡܐ ܕܥܓܕܝܢ ܗܘܘ ܘܢܿܦܠܝܢ ܥܠ
                    ܐܦ̈ܝܗܘܢ.. ܕܚܡ̈ܫܐܼ. ܥܒܼܕ ܠܗܘܢ ܩܝܣ̈ܐ ܚܡܫ̈ܐ. ܘܡܢ ܚܕ ܓܒܐ ܨܪܒܝܢ <pb n="315"/> ܗܘܘ
                    ܠܗܘܢ ܒܫܘܝܬܐܼ. ܘܡܥܠܝܢ ܗܘܘ ܨܒܥ̈ܬܗܘܢ ܕܒܢܝ̈ܢܫܼܐ ܒܝܢܬܗܘܢ. ܘܡܢ ܓܒܐ ܐܚܪܢܐܼ ܟܒܫܝܢ ܗܘܘ
                    ܥܠܝܗܘܢܼ ܥܕܡܐ ܕܕܒܩܝܢ ܒܚܕܕ̈ܐ ܘܡܬܬܒܪ̈ܢ ܗܘ̈ܝ ܨܒܥ̈ܬܗܘܢ ܕܒܢܝ̈ܢܫܐ. ܘܥܒܕܝܢ ܐܦ ܕ̈ܦܐ
                    ܬܪ̈ܝܢ܆ ܘܡܢ ܚܕ ܓܒܐ ܥܒܕܝܢ ܗܘܘ ܐܣܪܐ. ܘܡܬܣܡܝܢ ܗܘܘ ܚܕ ܠܬܚܬ ܡܢ ܚܨܗܼ ܘܚܕ ܥܠ ܚܕ̈ܝܗ. ܘܥܠ
                    ܗܿܘ ܓܒܐܐܚܪܢ ܩܐܡ ܗܘܐ ܓܒܪܐܼ. ܥܕܡܐ ܕܬܬܒܪ̈ܢ ܗܘ̈ܝ ܐܠܥ̈ܘܗܝܼ ܘܩܪܒܝܢ ܗܘܘ ܡܥܘ̈ܬܗ ܠܡܦܩ.
                    ܥܒܕܝܢ ܗܘܘ ܓܘ̈ܙܐܼ ܘܣܝܡܝܢ ܥܠ ܩܘܩ̈ܝܬܐ ܕܥܝܢܘ̈ܗܝܼ ܥܕܡܐ ܕܩܪ̈ܒܢ ܗܘ̈ܝ ܥܝܢ̈ܘܗܝ ܠܡܦܩ.
                    ܡܩܝܡܝܢ ܗܘܘ ܠܗܘܢܼ ܟܕ ܫܡܝܛܝܢ ܘܫܠܝܚܝܢܼ ܒܬܠܓܐ ܘܒܡܝ̈ܐܼ. ܥܕܡܐ ܕܩܢܥܝܢ ܗܘܘ ܐܝܟ ܡܝܠܐ.
                    ܥܒܕܝܢ ܗܘܘ ܚܘܛܪ̈ܐ ܥܒ̈ܝܐܼ. ܘܡܚܝܢ ܗܘܘ ܠܗܘܢ ܕܠܐ ܒܚܘܣܢܐ. ܟܕ ܫܕܝܢ ܥܠ ܐܦ̈ܝܗܘܢ. ܡܓ̈ܠܒܐ
                    ܒܛܝ̈ܠܐ ܗܘܘ ܨܝܕܝܗܘܢ. ܐܦ ܚܒܘܫܝܐ ܠܐ ܐܬܒܥܝ. ܪܘܪ̈ܒܐ ܒܐܝܕ̈ܝܗܘܢ ܠܡ ܐܬܬܠܝܘܼ ܐܡܼܪ ܢܒܝܐ.
                    ܢܐܬܐ ܢܚܘܐ ܗܪܟܐ ܠܪܘܪ̈ܒܢܐ ܟܕ ܬܠܼܝܢ. ܘܠܘ ܗܕܐ ܒܠܚܘܕ. ܐܠܐ ܬܠܝܢ ܒܝܬ ܐܪܥܐ ܠܫܡܝܐ.
                    ܘܐܚܪ̈ܢܐ ܡܚܝܢ ܗܘܘ ܠܗܘܢ ܒܚܘܛܪ̈ܐ ܥܒ̈ܝܐ. ܘܐܚܪ̈ܢܐ ܪܡܝܢ ܨܦ̈ܘܦܐ ܒܪ̈ܓܠܝܗܘܢ. ܘܠܐ ܡܩܘܝܢ
                    ܗܘܘ ܠܗܘܢ ܢܣܒܠܘܢ ܚܕ ܫܢܕܐܼ ܘܗܝܕܝܢ ܢܐܬܐ ܠܘܬ ܚܒܪܗ: ܐܠܐ ܟܕ ܡܚܪܩܝܢ ܗܘܘ ܫܢܝ̈ܗܘܢ ܘܛܪܦܝܢ
                    ܐܝܕ̈ܝܗܘܢ ܥܠܝܗܘܢܼ. ܨܿܒܝܢ ܗܘܘ ܕܟܠܗܘܢ ܫܢܕ̈ܐ ܒܚܕܐ ܢܣܝܡܘܢ ܥܠ ܓܘܫܡ̈ܝܗܘܢ. ܫܕܝܢ ܗܘܘ ܠܗܘܢ
                    ܟܕ ܫܠܝܚܝܢ ܥܠ ܬܠܓܐ. ܘܡܥܓܠܝܢ ܗܘܘ ܟܐܦ̈ܐ ܪܘܪ̈ܒܬܐܼ ܘܣܡܝܢ ܥܠ ܚܨ̈ܝܗܘܢܼ. ܥܕܡܐ ܕܦܩܥ̈ܢ
                    ܟܪ̈ܣܬܗܘܢ ܘܡܬܬܒܪ̈ܢ ܐܠܥܝ̈ܗܘܢ ܘܚܘܡܪ̈ܐ <pb n="316"/> ܕܨ̈ܝܗܘܢ. ܫܓܝܪ ܗܘܘ ܒܠܢܐܼ ܥܕܡܐ
                    ܕܗܘܝܐ ܗܘܬ ܐܝܟ ܢܘܪܐܼ. ܘܡܠܝܢ ܗܘܘ ܠܗܿ ܬܢܢܐ: ܘܚܒܫܝܢ ܗܘܘ ܠܗܘܢ ܒܗܿ ܟܕ ܫܠܝܚܝܢ. ܘܐܦ
                    ܡܝܬܝܢ ܗܘܘ ܬܘܒ ܩܛܘ̈ܢܐ ܘܫܕܝܢ ܒܝܢܬܝܗܘܢܼ. ܘܟܕ ܚܝܿܡ ܗܘܐ ܠܗܘܢ ܠܗܠܝܢ ܩܛܘ̈ܢܐܼ. ܡܣܒܟܝܢ
                    ܗܘܘ ܥܠܝܗܘܢܼ ܘܡܦܝܕܝܢ ܗܘܘ ܓܘܫܡܝ̈ܗܘܢ ܒܛܦܪ̈ܝܗܘܢ. ܚܿܒܫܝܢ ܗܘܘ ܠܗܘܢ ܒܒ̈ܬܐ ܚܫܘܟ̈ܐܼ. ܕܠܐ
                    ܥܿܐܠ ܗܘܐ ܙܗܪܐ ܕܢܘܗܪܐ ܣܟ ܠܚܕ ܡܢܗܘܢ. ܟܬܝܒ ܒܟܬܒܐܼ. ܕܐܦ ܡܚܘ̈ܬܐ ܐܝܠܝܢ ܕܠܐ ܟܬܝܒ̈ܢ
                    ܒܟܬܒܐ ܗܢܐܼ ܐܝܬܐ ܐܢܝ̈ܢ ܥܠܝܟ. ܗܠܝܢ ܟܠܗܘܢ ܢܓܕ̈ܐ ܘܫܢܕ̈ܐ ܥܠ ܐܦ̈ܝ ܡܕܬܐ ܡܥܒܪܝܢ ܗܘܘ ܥܠ
                    ܒܢܝ̈ܢܫܐ ܚܠܫ̈ܐ. ܘܐܠܘ ܚܒܝܟܐ ܠܐ ܐܝܬܘܗܝ ܪܕܘܦܝܐ ܗܢܐܼ ܕܚܠܝܛܝܢ ܗܘܘ ܒܗ ܟܪ̈ܛܣܝܢܐ ܘܚܢܦ̈ܐܼ
                    ܝܗܘܕ̈ܝܐ ܘܫܡܪ̈ܝܐܼ ܣܓܕ̈ܝ ܠܢܘܪܐ ܘܠܫܡܫܐܼ ܡܓܘܫ̈ܐ ܥܡ ܡ̈ܫܠܡܢܐܼ ܚܪ̈ܢܝܐ ܘܡܢܝ̈ܢܝܐ: ܠܐ
                    ܐܠܗ̈ܐ ܐܦܠܐ ܐܠܗ̈ܬܐ ܐܙܕܝܚ ܒܪܕܘܦܝܐ ܗܢܐ ܡܪܝܪܐ. ܐܦܠܐ ܥܠ ܗܝܡܢܘܬܐ ܐܝܬ ܗܘܐ ܕܡܿܚܼܐ ܫܡܐ
                    ܕܣܓܕܬ ܬܝܡܢܐ ܥܡ ܕܓܪܒܝܐ ܒܛܠ. ܐܠܘ ܐܬܦܪܫܘ ܟܪ̈ܣܛܝܢܐ ܒܠܚܘܕ̈ܝܗܘܢ ܒܪܕܘܦܝܐ ܗܢܐܼ. ܣܓܝ ܐܝܬ
                    ܗܘܐ ܠܝ ܐܩܠܣ ܠܣܗܕ̈ܘܬܐ ܕܒܝܘܡ̈ܝܢ܆ ܡܢ ܟܠܗܝܢ ܣܗܕ̈ܘܬܐ ܩܕ̈ܡܝܬܐ. ܡܛܠ ܕܢܝܚ ܡܘܬܐ ܩܠܝܠܐ
                    ܕܣܝܦܐܼ ܡܢ ܫܢܕ̈ܐ ܢܓܝܪ̈ܐ ܕܠܐ ܡܘܦܝܢ. ܠܐ ܐܢܫ ܚܿܙܝܬܼ ܐܡܼܪ ܩܕܝܫܐ ܒܣܠܝܘܣܼ. ܕܡܬܕܒ ܪܠܒܝܬ
                    ܐܣܝܪ̈ܐ ܡܛܠ ܡܣܟܢܘܬܗ ܐܘ ܠܢ̈ܓܕܐ. ܢܐܬܐ ܗܫܐ ܘܢܚܘܐ ܐܠܦ̈ܐ ܥܡ ܪ̈ܒܘܬܐ ܕܠܐ ܡܢܝܢܼ ܕܛܝ̈ܝܐ
                    ܘܕܣܘܪ̈ܝܝܐܼ. ܕܚܝܒܝܢ ܘܕܠܐ ܚܝܒܝܢ܆ ܕܡܣܟ̈ܢܐ ܘܕܥܬܝܪ̈ܐܼ ܠܟܠܗܘܢ ܚܒܝܟܐܝܬ. ܟܣܐ ܕܪܪܐ
                    ܘܡܟܘܠܬܐ ܕܡܪܪ̈ܐ ܠܟܠܢܫܐ ܒܚܕܐ ܫܘܝܘܬܐ ܡܙܝܓܐ ܗܘܬܼ. ܠܪܘܪ̈ܒܐ ܘܠܙܥܘܪ̈ܐܼ ܠܥܬܝܪ̈ܐ
                    ܘܠܡܣܟܢ̈ܐܼ ܐܝܟ ܡܐ ܕܐܡܼܪ ܢܒܝܐ. ܥܬܝܪܐ ܐܟܿܠ ܗܘܐ ܡܪܪܐ ܟܠܝܘܡ. ܥܠ ܕܫܩܠܝܢ ܗܘܘ ܟܠ ܕܩܢܐ
                    ܒܛܠܘܡܝܐ. ܘܡܬܒܪܝܢ <pb n="317"/> ܗܘܘ ܓܪ̈ܡܘܗܝ ܒܡܚ̈ܘܬܐ. ܡܣܟܢܐܼ. ܥܠ ܕܬܒܥܝܢ ܗܘܘ ܠܗ ܡܕܡ
                    ܕܠܐ ܩܢܐ. ܘܕܡܘܙܦ ܠܝܬ ܗܘܐܼ. ܐܦܠܐ ܕܬܒܥ ܦܥܠܐ ܠܚܩܠܗ ܐܘ ܠܟܪܡܗ. ܥܠ ܗܠܝܢ ܐܟܼܠ ܡܪܪܐܼ ܐܦ
                    ܐܫܬܝ ܡܝ̈ܐ ܡܪ̈ܝܪܐ. ܘܝܗܼܒ ܠܡ ܒܡܟܘܠܬܐ ܡܪܪܐ.. ܠܐ ܐܢܫ ܐܚ̈ܝ ܢܣܒܪ ܥܠܝ ܕܝܬܝܪ̈ܬܐ ܣܝܡ ܠܝ
                    ܗܪܟܐ. ܐܠܐ ܢܕܥ ܕܟܠܗܘܢ ܩܠܦ̈ܐܼ ܘܟܪ̈ܣܛܝܢܐ ܕܥܠܡܐܿ ܠܐ ܡܘܦܝܢ ܗܘܘ ܕܢܬܟ̈ܬܒܢ ܥܠܝܗܘܢ ܒܝܫ̈ܬܐ
                    ܕܒܙܒܢܢ ܗܘ̈ܝ ܥܠ ܒܢܝ̈ܢܫܐ. ܐܦܠܐ ܢܥܕܘܠ ܥܠ ܚܣܝܪܘܬܐ: ܕܠܐ ܣܿܦܩܝܢܢ ܕܟܠܡܕܡ ܢܫܚܘܒܼ܆ ܘܐܦܠܐ
                    ܗܢܘܢ ܢܓܕ̈ܐ ܒܚܕܐܡܕܝܢܬܐ ܐܬܚܙܝܘ. </p>
                <p>ܥܠ ܨܗܘܢܐ ܘܟܦܢܐ ܕܗܘܼܐ ܒܗܿ ܒܫܢܬܐ ܗܕܐ. ܘܥܠ ܡܣܩܬܐ ܕܥܡܐ ܬܝܡܢܝܐ ܘܡܕܢܚܝܐ ܕܠܐܪܥܐ ܓܪܒܝܝܬܐ܀
                    ܢܒܝ̈ܐ ܒܟܠܙܢ ܩܪܝܢ ܠܢ ܐܝܟ ܫܦܘܪ̈ܐܼ ܘܡܟܪܙܝܢ ܒܐܕ̈ܢܝܢ ܒܕܡܘܬ ܩܪ̈ܢܬܐܼ. ܕܒܟܠܙܒܢ ܠܘܬ ܡܪܝܐ
                    ܢܬܦܢܐ ܘܠܗ ܢܒܥܐ. ܘܚܢܢ ܒܕܡܘܬܐ ܕܟܐܦ̈ܐ ܝܩܪ ܠܒܢ ܥܠܝܢ ܘܥܡܨܢ ܥܝ̤̈ܝܢ. ܘܣܒܟܪܢ ܫܡ̈ܥܝܢ ܡܢ
                    ܐܘܪ̈ܚܬܗ ܕܡܪܝܐ. ܟܕ ܡܗܠܟܝܢܢ ܒܨܒܝܢ ܢܦܫܢ܆ ܘܟܠܚܕ ܚܕܡܢܢ ܨܒܝ̈ܢܝ ܠܒܗ ܪܚܼܡ. ܘܠܐ ܗܘ
                    ܢܝ̈ܚܘܗܝ ܕܡܪܝܐ. ܟܬܝܒ ܒܢܒܝܐܼ. ܕܗܟܢܐ ܐܡܿܪ ܡܪܝܐܼ. ܥܠ ܒܝܬܝ ܕܚܪܒ܆ ܘܐܢܬܘܢ ܪܗܛܝܢ ܐܢܬܘܢ
                    ܐܢܫ ܠܒܝܬܗ: ܡܛܠܬܟܘܢ ܐܬܟܠܝܘ ܫܡܝܐ ܡܢ ܛܠܐ. ܘܐܪܥܐ ܟܠܬܼ ܦܐܪ̈ܝܗܿ. ܘܩܪܝܬ ܚܪܒܐ ܥܠ ܐܪܥܐܼ
                    ܘܥܠ ܛܘܪ̈ܐܼ ܘܥܠ ܥܒܘܪܐܼ ܘܥܠ ܚܡܪܐܼ ܘܥܠ ܡܫܚܐܼ ܘܥܠ ܟܠܡܕܡ ܕܡܦܩܐ ܐܪܥܐ: ܘܥܠ ܒܢܝ̈ܢܫܐܼ ܘܥܠ
                    ܒܥܝܪܐܼ ܘܥܠ ܟܠܗܿ ܠܐܘܬܐ ܕܐܝܕ̈ܝܟܘܢ. ܚܝܪܝܢ ܐܢܬܘܢ ܠܡ ܒܣܘܓܐܐܼ ܘܗܘܿܐ ܩܠܝܠ. ܡܥܠܝܬܘܢ ܠܓܘ
                    ܒܝܬܐܼ. ܘܢܿܦܚ ܐܢܐ ܒܗ. ܙܪܥܿܝܬܘܢܼ. ܘܠܐ ܚܨܕܝܢ ܐܢܬܘܢ. ܗܠܝܢ ܟܠܗܝܢ ܐܬ̈ܝ ܥܠܝܢܼ ܒܗ ܒܗܿܘ
                    ܙܒܢܐ ܡܪܝܪܐ. ܡܛܪܐ ܗܿܘ ܕܐܝܟ ܥܝܕܐ ܒܣܬܘܐ ܢܚܿܬ ܗܘܐܼ. ܐܬܟܠܝ ܡܢ ܫܡܝܐ. ܛܠܐ ܠܐ ܗܼܘܐ.
                    ܘܙܪܥܐ <pb n="318"/> ܟܠܗ ܠܐ ܝܥܼܐ. ܘܗܿܘ ܝܥܼܐ ܝܒܼܫܼ. ܝܬܝܪܐܝܬ ܒܐܪܥܐ ܬܝܡܢܝܬܐ ܘܡܕܢܚܝܬܐ
                    ܘܒܟܠܗ ܡܕܒܪܐ. ܗܘܼܐ ܕܝܢ ܩܠܝܠ ܒܫܦܘ̈ܠܝ ܛܘܪܐ. ܘܗܟܢܐܢܦܩܝܢ ܗܘܘ ܟܠܗܘܢ ܥܡ̈ܡܐ ܠܒ̈ܥܘܬܐ: ܟܠ
                    ܠܫܢܐ ܘܥܡܐ ܠܚܕ ܓܒܐܼ ܡܓܥܝܢ ܗܘܘ ܒܐܘܠܨܢܐ ܪܒܐ. ܡܛܠ ܕܟܕ ܚܼܙܘ ܒܢܝ̈ܢܫܐ ܕܐܬܚܣܟܘ ܡܛܪܐܼ.
                    ܐܚܼܪ ܪ̈ܚܡܝܗܢܼ ܘܐܦܠܐ ܒܙܒܢܐ ܨܒܘ ܕܢܦܩܘܢ ܚ̈ܛܐ ܡܢ ܙܒܢܐ ܣܓܝܐܐܼ ܚܕܘ ܘܕܨ. ܗܠܝܢ ܕܠܘܬܗܘܢ
                    ܡܙܥܩ ܢܒܝܐܼ ܟܕ ܐܡܿܪ: ܫܡܥܘ ܗܠܝܢ ܕܫܿܝܛܝܢ ܠܡܣ̈ܟܢܐ. ܘܡܒܛܠܝܢ ܠܒ̈ܝܫܝܗܿ ܕܐܪܥܐ. ܘܐܡܿܪܝܢܼ
                    ܐܡܬܝ ܢܥܒܪ ܝܪܚܐܿ. ܘܢܙܒܢ ܥܒܘܪܐ. ܘܬܥܒܪ ܫܒܬܐܼ ܘܢܦܬܚ ܐܘܨܪ̈ܐ ܘܢܙܥܪ ܟܝ̈ܠܬܐ ܘܢܘܪܒ
                    ܡܬܩ̈ܠܐ. ܘܢܙܒܢ ܠܡܣ̈ܟܢܐ ܘܠܒܝ̈ܫܐ ܚܠܦ ܡܫ̈ܝܐ. ܐܝܡܐ ܡܪܝܐ ܬܩܝܦܗ ܕܝܥܘܒܼ ܕܠܐ ܐܛܿܥܐ ܠܥܠܡ
                    ܥܒܿܕ̈ܝܗܘܢ. ܘܬܘܒܼ ܐܗܦܟ ܥܕܥܕ̈ܝܗܘܢ ܠܐܒܠܐܼ. ܘܟܠܗܝܢ ܙܡܝܪ̈ܬܗܘܢ ܠܐܘ̈ܠܝܬܐ.. ܟܕ ܕܝܢ ܝܼܕܥ
                    ܡܪ̈ܝ ܥܒܘܪܐ ܕܠܒܟܬ ܫܡܝܐܼ. ܚܼܨ ܐܝܕ̈ܝܗܘܢܼ. ܘܠܐ ܙܒܿܢ ܚ̈ܛܐ. ܟܕ ܡܣܟܝܢ ܕܢܚܬܢܼ. ܘܐܬܠܨܘܢ
                    ܒܢܝ̈ܢܫܐ. ܘܦܩܼܕ ܫܘܠܛܢܐܼ. ܕܟܠ ܥܡܐ ܐܘ ܠܫܢܐ ܢܦܘܩ ܒܒܥܘܬܐ. ܟܒܪ ܨܒܿܐ ܡܪܝܐ ܘܡܪܚܡ ܥܠܝܢܼ
                    ܘܦܿܬܚ ܠܢ ܬܪܥܐ ܕܪ̈ܚܡܘܗܝ. ܘܗܟܢܐ ܢܦܿܩܝܢ ܗܘܘ ܟܪ̈ܣܛܝܢܐܼ ܟܕ ܐܦܝܣܩܦܝ̈ܗܘܢ ܒܪ̈ܝܫܝܗܘܢ.
                    ܘܝܗܘܕ̈ܝܐ ܒܫܝܦܘܪ̈ܝܗܘܢ. ܘܛܝ̈ܝܐ ܗܟܢܐ. ܘܨܒܼܐ ܡܪܝܐܼ ܘܐܬܪܚܡ ܥܠܝܢ. ܘܗܼܘܐ ܒܕܘ̈ܟܝܢ ܕ̈ܘܟܝܢ
                    ܡܛܪܐ ܘܙܪܥܐ. ܐܝܟܢܐ ܕܐܐܡܼܪ ܢܒܝܐ ܥܡܘܣܼ. ܐܦ ܐܢܐ ܟܿܠܝܬ ܡܢܟܘܢ <pb n="319"/> ܡܛܪܐ ܩܕܡ
                    ܬܠ̈ܬܐ ܝܪ̈ܚܝܢ ܕܚܨܕܐ. ܐܦ ܐܚܬ ܥܠ ܡܕܝܢܬܐ ܚܕܐܼ ܘܥܠ ܚܕܐ ܠܐ. ܘܥܠ ܦܠܓܘܬܐ ܚܕܐ ܢܚܘܬ ܥܠܝܗܿ
                    ܡܛܪܐ. ܘܡܢܬܐ ܕܠܐ ܢܚܘܬ ܥܠܝܗܿ ܡܛܪܐ ܕܬܒܫ. ܘܢܬܟܢ̈ܫܢ ܬܪ̈ܬܝܢ ܬܠ̈ܬܝ ܡܕ̈ܝܢܢ ܠܡܕܝܢܬܐ ܚܕܐ܀
                    ܒܡܘܨܠ ܕܝܢ ܟܕ ܪܘܓܙܐܗܢܐ ܐܕܪܟܗܿ: ܘܙܪܥܗܿ ܟܠܗ ܝܒܫ: ܘܡܕܢܚܐ ܘܬܝܡܢܐ. ܘܒܝܕ ܬܘܒ ܕܚܪܘܒܝܢ
                    ܗܘܘ ܡܢ ܥܠܼܬ ܒܝܫܬܗ ܕܒܪ ܡܘܨܥܒܼ. ܫܚܪܘܢ ܟܠܗܘܢ ܐܬܪ̈ܘܬܐ ܗܠܝܢ ܘܣܡܟܘ ܥܠ ܐܪܥܐ ܗܕܐ ܕܓܪܒܝܐ.
                    ܘܣܠܩܘܢ ܟܠܗܘܢ ܬܓܠ̈ܒܝܐ ܘܡܥܕ̈ܝܐܼ. ܒܥܢܗܘܢ ܘܒܓܡ̈ܠܝܗܘܢ ܘܒܢܫܘܬܗܘܢܼ ܥܡ ܟܠܗܿ ܐܝܩܪܬܗܘܢ.
                    ܘܡܠܘܗܿ ܠܐܪܥܼܐ ܘܐܚܪܒܗܿ ܥܕܡܐ ܕܠܐ ܐܫܬܚܪ ܡܕܡ ܠܪܥܝܐ ܕܩܢܝܢܐܼ. ܐܠܐܐܝܟ ܡܐ ܕܟܢܝܫܐ ܗܘܬܼ
                    ܗܼܝ ܐܪܥܐ ܒܡܟܢܝܫܬܐ. ܘܡܢ ܥܠܼܬܐ ܗܕܐܼ ܣܦܘ ܩܢܝܢܐ ܟܠܗ ܕܓܪܒܝܐ ܒܣܬܘܐ ܕܗܘܼܐ ܒܬܪܟܢ. ܚܪ̈ܒܢ
                    ܐܪ̈ܥܬܐ ܘܡܕ̈ܝܢܬܐ܀ ܒܡܘܨܠ ܗܠܝܢ. ܒܝܬ ܓܪ̈ܡܝ ܘܚܙܐ ܐܪ̈ܥܬܐ ܘܡܕ̈ܝܢܬܐ܀ ܒܡܘܨܠ ܗܠܝܢ. ܒܝܬ
                    ܓܪ̈ܡܝ ܘܚܙܐ ܘܡܪܓܐ ܘܟܢܝܫܒܘܪ ܘܕܣܝܢ ܘܩܘܡ ܘܣܠܚܼ ܥܡ ܐܚܪ̈ܢܝܬܐ ܣܓܝ̈ܐܬܐ: ܕܫܚܪ ܟܠܗ ܥܡܗܘܢ
                    ܝ̈ܬܒܝ ܩܘܪ̈ܝܣ ܘܣܠܼܩܘ ܠܐܬܪ̈ܘܬܐ ܓܪ̈ܒܝܝܐܼ. ܥܕܡܐ ܕܠܝܬ ܗܘܐ ܐܬܪܐ ܠܒܢܝ̈ܢܫܐ ܢܗܠܟܘܢ
                    ܒܡܕ̈ܝܢܬܐ ܘܒܩܘܪ̈ܝܣ ܡܢܗܘܢ. ܐܦ ܩܪܝܒ ܗܘܐ ܕܢܥܒܕܘܢ ܟܦܢܐ ܡܢ ܣܓܝܘܬܗܘܢ. ܟܕ ܐܦ ܫܠܡܬܼ
                    ܥܠܝܗܘܢ ܗܝܿ ܕܟܬܝܒܐ: ܕܐܫܕܪ ܒܬܪܗܘܢ ܟܦܢܐ ܘܫܒܝܐ ܘܡܘܬܢܐ. ܟܠܗܝܢ ܗܠܝܢ ܐ̈ܬܝ ܥܡܗܘܢ
                    ܘܒܬܪܗܘܢ. ܗܿܝ ܕܒܙܒܢܗܿ ܐܦ ܠܗܿ ܡܫܬܥܝܢܢ ܥܠܝܗܿ ܕܒܝܫܬܐ ܕܐܕܪܟܬ ܐܢܘܢ ܒܝܕ ܟܘܗܪܢܐ ܘܫܒܝܐ
                    ܘܕܡܘܬܢܐ ܕܐܬܼܐ ܥܠܝܗܘܢ. </p>
                <p>ܫܢܬ ܐܠܦܐ ܘܬܡܢܝܢ ܘܐܪܒܥ: ܡܝܬ ܩܕܝܫܐ ܦܘܠܘܣ ܐܦܝܣܩܦܐ ܕܬܓܪܝܬ. ܘܙܟܝ ܕܟܪܡܐܼ ܘܝܘܢܢ
                    ܕܒܝܢܘܗܕܪܐ. ܘܡܛܠ ܫܚܩܐ ܗܿܘ ܕܠܘܬ ܕܘܝܕ: ܠܐ <pb n="320"/> ܩܒܠܘ ܡܢܗ ܕܢܗܘܘܢ ܚܠܦܝܗܘܢ.
                    ܘܗܟܢܐ ܦܼܫ ܕܠܐ ܐܦܝܣܩܦܐ. ܟܕ ܡܣܟܝܢ ܗܘܘ ܠܡܦܩܬܗ ܕܓܝܘܪܓܝ ܕܡܢ ܒܝܬ ܐܣܝܪ̈ܐ܀ ܘܒܗܿ ܒܫܢܬܐܼ.
                    ܦܩܼܕ ܡܠܟܐܼ ܕܢܗܘܐ ܫܘܪܐ ܠܥܩܘܠܐ. ܗܢܐ ܕܝܢ ܨܢܝܥ ܠܒܝܫ̈ܬܐ ܢܦܠ ܒܪܚܡܬܐ ܕܕܗܒܐ. ܥܩܪܐ ܠܡ
                    ܕܟܠܗܝܢ ܒܝ̈ܫܬܐ ܪܚܡܬ ܟܣܦܐ. ܗܢܐ ܠܐ ܣܦܼܩ ܠܗ ܒܢܝ̈ܢܫܐ ܘܟܪ̈ܡܐ ܘܐܪ̈ܥܬܐ ܘܚܝܘܬܐ ܘܒܥܝܪܐ:
                    ܘܛܘܪ̈ܐ ܕܢܿܣܟܝܢ ܕܗܒܐ ܘܣܐܡܐ ܘܝܗܒܝܢ ܠܗ. ܐܠܐ ܒܟܠܙܒܢ ܒܨܢܥ̈ܬܐ ܡܗܠܟ ܗܘܐ ܠܘܬ ܟܠܗܘܢ
                    ܒܢܝ̈ܢܫܐܼ. ܝܬܝܪܐܝܬ ܕܠܐ ܢܦܘܩ ܙܘܙܐܿ ܡܢ ܨܝܕܘܗܝ. ܟܕ ܦܩܼܕ ܕܢܬܒܢܐ ܫܘܪܐ ܕܥܩܘܠܐܼ. ܐܨܛܢܥ
                    ܠ̈ܝܬܒܝ ܥܩܘܠܐ. ܘܫܕܪ ܓܒܪ̈ܐ ܡܢ ܕܝܠܗܼ. ܘܦܩܼܕ ܐܢܘܢ ܕܢܡܫܚܘܢ ܒܝܬܐ ܕܟܠܚܕ ܚܕ ܡܢܗܘܢܼ݂
                    ܐܘܪܟܗ ܘܦܬܝܗ ܘܐܦ ܪܘܡܗ: ܘܗܟܢܐ ܢܦܘܩ ܡܪܗ ܕܒܝܬܐܼ ܘܢܒܢܐ ܒܫܘܪܐܿ ܐܘܪܚܐ ܘܦܬܝܐ ܘܐܦ ܪܘܡܐ.
                    ܟܕ ܟܠܗܿ ܢܦܩܬܐ ܡܢܗ ܕܡܪܐ ܒܝܬܐ ܬܗܘܐ. ܘܗܟܢܐ ܐܟܪܟ ܫܘܪܐ ܪܒܐ ܘܥܫܝܢܐܼ ܠܟܠܗܿ ܥܩܘܠܐܼ. ܟܕ
                    ܠܐ ܝܗܼܒ ܗܼܘܐ ܒܗ ܦܘܠܣܐ ܚܕ</p>
                <p>ܥܠ ܒܝ̈ܫܬܐ ܕܣܥܼ ܒܢܝ̈ܢܫܐ ܒܩܒܪ̈ܐ: ܘܗܼܦܟ ܘܕܪܘ ܓܪ̈ܡܝܗܘܢ ܥܠ ܐܦ̈ܝ ܐܪܥܐ܀ ܟܕ ܕܝܢ ܣ̈ܓܼܝ
                    ܒܝ̈ܫܬܐܼ ܘܢܩܼ ܚܐܕ ܠܚܕܐ܆ ܘܐܦ ܓܦܐ ܠܓܦܐ ܛܪ̈ܦܝܢ ܘܝܗ̈ܒܝܢ ܐܝܕܐ ܠܐܝܕܐ: ܘܥܼܫܢ ܐܘܠܨܢܐ ܥܠ
                    ܒܢܝ̈ܢܫܐ ܠܐ ܡܫܘܚܬܐ: ܘܐܙܕܒܿܢ ܡܐ ܕܩܼܢܝܢ ܒܢܝ̈ܢܫܐ ܠܐ ܡܫܘܚܬܐ: ܘܐܙܕܒܿܢ ܡܐ ܕܩܼܢܝܢ
                    ܒܢܝ̈ܢܫܐ ܘܐܫܬܩܠ. ܘܠܐ ܝܼ݊ܥ ܡܢܐ ܢܥܒܕܗܘܢ: ܒܝܕ ܗܿܘ ܕܪܕܦܝܢ ܗܘܘ ܠܗܘܢ ܕܐܦ ܡܕܡ ܕܠܐ ܩܢܼܘ
                    ܐܒܗܝ̈ܗܘܢ ܐܘ ܗܼܢܘܢ ܢܐܝܬܘܢ ܘܢܬܠܘܢ ܠܗܘܢ. ܘܟܕ ܗܢܐ ܐܘܠܨܢܐ ܡܬܼܚ ܢܦܫܗ ܥܠ ܟܠܗܘܢܝ ܝܠܝܕ̈ܐ:
                    ܘܦ ܚܝܘ̈ܬܐ ܘܦܪ̈ܚܬܐ ܘܢ̈ܘܢܐ ܕܒܝܡܐܼ. ܣܥܼܘ ܒܢܝ̈ܢܫܐ ܡܢ ܣܓܝܘܬ ܥܘܼܠܐ ܕܪ̈ܝܫܢܐܼ ܕܐܦ ܗܼܢܘܢ
                    ܢܐܬܘܢ ܠܘܬ <pb n="321"/> ܪܘܫܥܐ ܪܒܐ ܘܩܫܝܐ. ܘܢܦܼܠ ܒܩܒܪ̈ܐ ܐܝܠܝܢ ܕܡܢ ܙܒܢܐ ܣܓܝܐܐ ܐܝܬ
                    ܠܗܘܢ ܕܫܟܝܒܝܢ. ܘܗܦܼܟ ܐܢܘܢ. ܘܐܙܝܥ ܘܐܦܩ ܐܢܘܢ ܠܓܪ̈ܡܝܗܘܢ ܡܢ ܕܘܟܬܗܘܢܼ. ܘܕܪܘ ܐܢܘܢ ܐܝܟ
                    ܙܒܠܐ ܥܠ ܐܦ̈ܝ ܐܪܥܐ.. ܘܗܿܘ ܡܕܡ ܕܡܢ ܪܘܚܩܐ ܫܡܿܥܝܢ ܗܘܿܝܢ ܥܠܘܗܝܼ. ܡܼܛܐ ܥܕܡܐ ܠܘܬܢ.
                    ܒܥ̈ܝܢܝܢ ܗܫܐ ܚܿܙܝܢܢܼ ܘܠܘ ܒܫܼܡܥܐ. ܕܐܝܠܝܢ ܕܡܢ ܩܕܡ ܡܬܝܬܗ ܕܡܫܝܚܐ ܠܗܘܢ ܕܫܟܝܒܼܝܢ ܒܓܘ
                    ܩܒܪ̈ܐ ܘܡܢܝܚܝܢ: ܙܪܩܼ ܐܢܘܢ ܒܢܝ̈ܢܫܐ ܥܠ ܐܦ̈ܝ ܐܪܥܐ. ܟܕ ܪܗܛܝܢ ܕܢܣܒܘܢ ܡܢܗܘܢ ܕܗܒܐ ܐܦ
                    ܣܐܡܐ. ܘܗܟܢܐܗܿܦܟܝܢ ܗܘܘ ܩܒܪ̈ܐ: ܕܐܝܬ ܗܘܐ ܒܚܕ ܚܕ ܡܢܗܘܢ ܝܬܝܪ ܡܢ ܚܡܫ̈ܡܐܐ ܫܠ̈ܕܐܼ ܘܫܿܕܝܢ
                    ܗܘܘ ܓܝܪ̈ܡܝܗܘܢ ܠܒܪ. ܘܐܦ ܕܘܟܝ̈ܬܐ ܣܓܝ̈ܐܬܐ ܕܐܝܬ ܗܘܐ ܒܗܝܢ. ܩܒܪ̈ܐ ܕܩܕ̈ܡܝܐܼ. ܘܥܒܝܪܐ ܗܘܬ
                    ܥܠܝܗܘܢ ܐܪܥܐܼ ܘܠܐ ܝܕܝܥܝܢ ܗܘܘ: ܒܼܿܕܩ ܐܢܘܢ ܠܗܘܢ ܣܛܢܐ. ܘܗܟܢܐ ܚܦܼܪ ܘܐܣܩ ܘܕܪܘ ܓܪ̈ܡܝܗܘܢ
                    ܡܢ ܕܘܟܝ̈ܬܗܘܢ. ܟܕ ܐܦ ܐܢܫ̈ܐ ܣܒ̈ܐ ܕܐܬܝܠܕ ܒܗܠܝܢ ܕܘܟܝ̈ܬܐ ܐܡܪܝܢ ܗܘܘ ܥܡ ܡܘ̈ܡܬܐ: ܕܠܐ ܡܢ
                    ܐܒܗ̈ܝܢ ܐܦ ܠܐ ܚܢܢ ܫܡܥܢ ܐܘ ܝܕܥܢ ܕܐܝܬ ܩܒܪ̈ܐ ܒܗܠܝܢ ܕܘܟܝ̈ܬܐ ܐܡܪܝܢ ܗܘܘ ܥܡ ܡܘ̈ܡܬܐ: ܕܠܐ
                    ܡܢ ܐܒܗ̈ܝܢ ܐܦ ܠܐ ܚܢܢ ܫܡܥܢ ܐܘ ܝܕܥܢ ܕܐܝܬ ܩܒܪ̈ܐ ܒܗܠܝܢ ܕܘܟܝ̈ܬܐ. ܟܕ ܡܘܕܥܐ ܗܘܬ ܗܕܐ
                    ܠܦܪ̈ܘܫܐ ܕܣܛܢܐ ܢܓܿܕ ܗܘܐ ܠܒܢܝ̈ܢܫܐܼ. ܘܡܩܿܝܡ ܗܘܐ ܠܗܘܢ ܠܒܢܝ̈ܢܫܐ ܥܠܝܗܘܢ. ܘܐܦ ܗܼܘ ܣܛܢܐ
                    ܙܪܥ ܡܠܬܐ ܒܟܠܕܘܟܼ݂ ܕܦܠܢܝܬ ܩܪܝܬܐ ܒܙܦܠܢ ܐܠܦܝ̈ܐ ܡܿܠܐ ܡܣܩ ܠܗܘܢ ܕܗܒܐ ܐܦ ܣܐܡܐܼ. ܘܦܠܢ
                    ܙܦܠܢ ܐܫܟܚ ܚܫ̈ܠܬܐ. ܐܝܟ ܡܢ ܕܢܪܗܛ ܐܢܘܢ ܠܟܠܗܘܢ ܥܠ ܫܘܪܥܐ ܗܢܐ. ܗܕܐ ܠܐ ܛܥܝܐ ܠܚܟܝ̈ܡܐܼ
                    ܕܩܒܪܐ ܕܐܝܬ ܒܗ ܐܠܦ ܒܢܝ̈ܢܫܐܼ. ܕܠܐ ܢܫܬܟܚ ܕܥܠܝܠ ܠܗ ܥܡ ܚܕ ܚܕ ܡܢܗܘܢܼ. ܐܘ ܡܢ ܥܠܬ ܡܘܬܢܐ
                    ܣܓܝܐܐܼ ܐܘ ܡܢ ܠܐ ܝܕܥܬܐ ܕܩܒܘܪ̈ܐܼ ܩܠܒܐ ܐܘ ܩܕܫܐ ܐܘ ܙܘ̈ܙܐ ܒܚ̈ܨܝ ܓܒܪܐ. ܡܢ ܐܠܦܐ ܩܠܝܠ ܡܢ
                    ܣܓܿܝ ܡܫܬܟܚܘ ܡܫܬܟܚ. ܟܕ ܐܦ ܓܕܫܐܼ. ܘܡܫܬܟܚ ܩܠܒܐ <pb n="322"/> ܕܢܚܫܐܼ ܥܒܕܗ ܣܛܝܢܐ
                    ܕܕܗܒܐ. ܘܠܘ ܙܥܘܪܐܼ ܐܠܐ ܪܒܐ ܘܕܬܕܡܪ̈ܬܐܼ ܘܐܟܪܙܗ ܒܐܪܥܐ. ܘܗܟܢܐ ܘܐܢ ܕܦܪܙܠܐܼ ܕܣܐܡܐ. ܐܝܟ
                    ܡܢ ܕܟܠܢܫ ܢܚܒܘܨ ܥܠ ܗܦܘܟܝܐ ܕܩܒܪ̈ܐ.. ܘܒܗܠܝܢ ܟܠܗܘܢ ܐܘ̈ܠܨܢܐ ܐܠܝܢ ܕܣܒܼܠ ܒܢܝ̈ܢܫܐܼ.
                    ܘܚܝ̈ܘܬܐ ܕܕܒܪܐܼ ܘܦܪ̈ܚܬܐ ܕܫܡܝܐܼ ܘܢܘ̈ܢܐ ܕܒܝܡܐܼ ܘܐܝ̈ܠܢܐ ܘܟܠ ܕܥܠ ܐܪܥܐܼ݂ ܘܐܦ ܐܝܠܝܢ
                    ܕܠܬܚܬ ܡܢ ܐܪܥܐܼ. ܠܐ ܦܼܟ ܪܘܓܙܗ ܕܡܪܝܐ ܡܢܢ. ܐܠܐ ܘܬܘܒܼ ܐܝܕܗ ܪܡܐ.܀ ܒܗܿ ܒܗܕܐ ܫܢܬܐܼ.
                    ܗܘܼܐ ܥܠܘܗܝ ܢܼܟܠܐ ܥܠ ܦܛܪܝܩ ܕܐܪܡܢܝ ܪܒܬܐܼ ܘܩܛܠܘܗܝ ܒܚܪܒܐ. ܥܠ ܗܢܐ ܐܡܿܪܐ ܡܠܬܐ: ܕܝܬܝܪ
                    ܡܢ ܡ̈ܐܐ ܐܠܦܝ̈ܐ ܐܝܬ ܗܘܼܐ ܠܗ ܥܼܒ̈ܕܐ. ܘܗܟܢܐ ܐܫܬܩܠ ܟܠܗ ܥܒܿܕܗܼ ܘܐܚܬܘܗܝ ܠܘܬ ܡܿܠܟܐ.</p>
                <p>ܥܠ ܒܝ̈ܫܬܐ ܕܣ̈ܓܝ ܒܥܠܡܐ ܒܝܕ ܣܗܕܘ̈ܬܐ ܕܫܘܩܪܐ. ܘܥܠ ܕܓܠܘܬܐ. ܘܥܠ ܝܙܘ̈ܦܐ ܘܡܘ̈ܙܦܢܐ. ܘܥܠ
                    ܡܟܠܩܪܨܐ. ܘܥܠ ܡܪܚܡܢܘܬܗ ܕܐܠܗܐ ܕܛܥܝܢܐ ܘܡܣܝܒܪܐ ܥܝ̈ܛܝܢ܀ ܠܐ ܡ̈ܣܠܝܢ ܐܦ ܗܠܝܢ ܕܢܣܝܡ ܐܢܝ̈ܢ
                    ܒܣܕܪܐ ܗܢܐ ܡܪܝܪܐ. ܟܕ ܚܿܙܝܢ ܗܠܝܢ ܕܡܢ ܒܬܪܢ ܬܘܩ̈ܠܬܐ ܣܓܝ̈ܐܬܐܼ ܕܡܬܬܩܠ ܠܢ ܒܗܝܢ܆ ܘܐܦ
                    ܐܝܠܝܢ ܐܘ̈ܠܨܢܐ ܣܒܠܢ ܡܢ ܥܠܬ ܒܝܫܘܬܢܼ. ܟܒܪ ܡܣܛܝܢ ܗܢܘܢ ܡܢܗܝܢ ܘܠܐ ܐܙܠܝܢ ܒܬܘܫܐ ܕܠܐ ܕܪܝܫ
                    ܐܟܘܬܢ܇ ܘܟܪ̈ܟܢ ܠܗܘܢ ܚܝ̈ܘܬܐ ܚܒ̈ܠܬܐ ܐܝܟ ܡܐ ܕܠܢ. ܠܐ ܗܘܼܐ ܥܠ ܕܣܢܝܩ ܗܘܐ ܐܠܗܐ ܥܠ
                    ܡܪܚܡܢܘܬܐ ܕܡܢ ܐܒܪܗܡܼ. ܥܼܠܐ ܠܗ ܥܠ ܚܛܗ̈ܐ ܗܠܝܢ ܕܦܠܚܿܝܢ ܗܘܘ ܣܕܘ̈ܡܝܐ ܒܐܟܣ̈ܢܝܐ ܥܒܪ̈ܝ
                    ܐܘܪܚܐ: ܐܠܐ ܕܢܚܘܐ ܠܒܢ̈ܘܗܝ ܥ̈ܠܠܬܐ ܒܝ̈ܫܬܐ ܗܠܝܢ ܕܡܪ̈ܓܙܢ ܠܐܠܗܐ. ܘܡܝ̈ܬܝܢ ܪܘܓܙܐ ܥܠ
                    ܥܒܘܕ̈ܝܗܝܢ. ܟܬܝܒܼ ܒܟܬܒܐ ܕܐܘܪܝܬܐ: ܕܡܟܣܐ ܐܢܐ ܡܢ ܥܒܼܕܝ ܐܒܪܗܡ: ܡܕܡ ܕܥܿܒܕ ܐܢܐ. ܘܬܘܒܼ
                    ܡܛܠ ܕܝܿܕܥ ܐܢܐ ܠܗܼ ܕܡܦܩܕ ܠܒܢ̈ܘܗܝ ܘܠܒܢ̈ܝ ܒܢ̈ܘܗܝ <pb n="323"/> ܕܢܛܪܘܢ ܐܘܪ̈ܚܬܗ ܕܡܪܝܐ
                    ܡܢ ܒܬܪܗ: ܘܢܥܒܕܘܢ ܕܝܢܼܐ ܘܙܕܝܩܘܬܐ. ܓܥܬܐ ܠܡ ܕܣܕܘܡ ܘܕܥܡܘܪܐ ܥܠܬ ܩܕܡܝ: ܘܚܛܗ̈ܝܗܘܢ ܛܒ
                    ܥܫܼܢ. ܕܠܡܐ ܥܠ ܕܢܥܒܕ ܪ̈ܚܡܐ ܐܒܪܗܡ ܥܠ ܣܕܘܡ܆ ܚܘܝ ܠܗ ܐܠܗܐ ܚܛܗ̈ܝܗܘܢܼ. ܐܠܐ ܕܢܣܝܡ ܐܢܘܢ
                    ܩܕܡ ܒܢܘ̈ܗܝ ܐܡܝܢܐܝܬ ܟܕ ܐܡܿܪ ܕܡܢ ܗܠܝܢ ܒܪܘ. ܐܝܟܢܐ ܕܐܦ ܕܘܝܕ ܐܡܼܪ ܠܘܬ ܒܪܗ: ܕܥ ܠܐܠܗܐ
                    ܕܐܒܗ̈ܝܟ ܘܦܠܘܚ ܠܗ ܥܒܕܘܬܐ. ܘܐܢ ܫܒܼܩܬ ܠܗ ܢܫܒܩܟ ܠܓܡܪ.. ܗܿܝ ܕܠܘܬܢ ܓܕܫܬ. ܕܟܕ ܢܦܩܢܢ
                    ܡܢܐܘܪܚܐ ܕܟܐܢܘܬܐܼ ܠܐ ܐܢܫ ܐܪܓܫ. ܟܕ ܕܝܢ ܐܪܦܝ ܐܠܗܐ ܐܝܕܐ ܒܢ ܐܪܓܫܝܢ ܥܡܢ ܟܠܗܝܢ ܒܪ̈ܝܬܐ:
                    ܘܚܝܘܬܐ ܘܒܥܝܪܐܼ ܘܢܘ̈ܢܐ ܕܒܝܡܐ ܘܦܪܚܬܐ ܕܫܡܝܐܼ. ܘܐܦ ܡܝ̈ܬܐ ܕܒܩܒܪ̈ܐ. ܘܐܦ ܟܐܦ̈ܐ ܘܩܝ̈ܣܐ
                    ܚܫܘ ܥܡܢ܀ ܟܬܝܒܼ ܕܪܚܡ ܠܡܪܝܐ ܐܠܗܐ ܡܢ ܟܠܗ ܠܒܟ ܘܡܢ ܟܠܗܿ ܢܦܫܟ: ܘܠܩܪܝܒܐ ܐܝܟ ܢܦܫܟ. ܒܗܠܝܢ
                    ܬܪ̈ܝܢ ܦܘܩ̈ܕܢܐ܆ ܗܠܝܢ ܕܬܠܝܐ ܒܗܘܢ ܐܘܪܝܬܐ ܘܢܒܝ̈ܐܼ. ܥܡ ܟܠܗ ܚܝܠܐ ܕܩܢܝܐ ܚܕܬܐ: ܚܢܢ
                    ܠܩܘܒܠܗܘܢ ܗܘܼܢ ܒܟܠܗܘܢ ܗܘ̈ܦܟܝܢ. ܘܬܘܒܼ. ܠܐ ܬܩܛܘܠ.. ܠܐ ܬܓܢܘܒ.. ܠܐ ܬܣܗܕ ܣܗܕܘܬܐ
                    ܕܫܘܩܪܐ.. ܝܩܪ ܠܐܒܘܟ ܘܠܐܡܟ.. ܠܐ ܬܪܓ ܡܕܡ ܡܢ ܕܚܒܪܟ.. ܠܐ ܬܬܠ ܟܣܦܟ ܒܪܒܝܬܐ.. ܠܐ ܬܣܒ
                    ܫܘܚܕܐ ܕܡܥܘܪ ܥܝܢ̈ܝܗܘܢ ܕܚܟܝ̈ܡܐ.. ܠܐ ܬܘܫܛ ܐܝܕܟ ܥܡ ܚܝܒܐ ܠܡܗܘܐ ܠܗ ܣܗܕܐ ܟܕܒܐ.. ܠܐ ܬܨܠܐ
                    ܕܝܢܼܐ ܕܡܣܟܢܐ.. ܠܐ ܬܓܘܪ.. ܗܠܝܢ ܟܠܗܝܢ ܠܘ ܒܠܚܘܕ ܡܫܡܥ ܐܕܢܐ ܐܼܬ̈ܝ ܠܢ: ܐܠܐ ܚܢܢ ܒܩܢܘܡܢ
                    ܡܫܡܠܝܐܝܬ ܣܥܪܢ ܐܢܝ̈ܢ. ܘܡܛܠ ܕܠܐ ܢܬܥܕܠܘܢ ܒܢܝ̈ܢܫܐ ܥܠ ܐܠܗܐܼ. ܡܛܠ ܗܠܝܢ ܐܘܠܨ̈ܢܐ ܕܐܘ
                    ܥܠܝܢ: ܢܕܥ ܕܐܦ ܠܐ ܐܝܟ ܚܛܗ̈ܝܢ ܥܒܼܕ ܠܢ܇ ܘܢܩܿܠܣ ܠܪ̈ܚܡܘܗܝ ܗܠܝܢ ܕܠܐ ܡܬܡܫܚܝܢ ܐܘ
                    ܡܬܬܟܠܝܢ܆ ܕܛܥܝܢ ܘܡܣܝܒܪ ܥܝ̈ܛܢ ܘܼܒܝ̈ܫܬܐ ܕܥܒܼܕ ܐܝܕ̈ܝܢ܆ ܗܠܝܢ ܕܡܛܘܬܠܗܘܢ ܐܬܿܐ ܪܘܓܙܐ ܥܠ
                    ܒܢ̈ܝܐ ܗܠܝܢ ܕܠܐ <pb n="324"/> ܡܬܬܦܝܣܝܢ.. ܐܝܠܝܢ ܚܛܗ̈ܐ ܗܘܼܘ ܒܥܠܡܐ: ܕܠܐ ܗܘܐ ܨܝܕܝܢ
                    ܐܫܬܟܚ. ܐܢ ܕܪܪܐ ܕܒܝܬ ܩܐܝܢ܆ ܗܐ ܨܝܕܝܢ. ܣܕܘܡܝܘܬܐ ܠܘܬܢ ܟܠܗܿ.. ܕܓܘܠܬܐ. ܣܐܢܬܐ. ܪܛܢܐ
                    ܕܐܝܣܪ̈ܠܝܐ ܘܛܪܘܢܘܬܗܘܢ: ܗܐ ܒܝܢܬܢ. ܚܛܘܦܝܐ ܘܒܙܘܙܝܐ ܘܩ̈ܛܠܐ ܘܣܗܕ̈ܘܬܐ ܕܫܘܩܪܐܼ. ܘܟܠܗܝܢ
                    ܒܝ̈ܫܬܐ ܕܒܝܬ ܠܘܠܝܢܣ: ܗܐ ܥܡܢ.. ܥܠ ܗܠܝܢ ܟܠܗܝܢ ܕܢܚܘܐ ܐܢܝ̈ܢ ܚܕܐ ܕ ܨܒܝܢ: ܕܢܚܙܘܢ ܒܢܝ̈ܢ
                    ܡܪܕܘܬܢܼ݂ ܘܠܐ ܢܥܒܕܘܢ ܐܝܟ ܥܿܒܕ̈ܝܢ. ܕܠܐ ܐܦ ܠܗܘܢ ܢܡܛܐ ܫܒܛܐ ܗܢܐ ܡܪܝܪܐ. </p>
                <p>ܠܘܩܕܡ ܥܠ ܣܗܕܘܬܐ ܕܫܘܩܪܐ ܕܗܘܬ ܒܝܢܬܢ܀ ܟܬܝܒܼ ܕܠܐ ܥܒܼܪ ܥܠ ܦܘܡܝ ܥܒܿܕ̈ܐ ܕܒܢܝ̈ܢܫܐ. ܘܬܘܒܼ
                    ܠܡܿܢ ܕܐܟܠ ܩܪܨܐ ܕܚܒܪܗ ܒܣܬܪܐܼ ܡܘܒܕܐ ܗܿܘܝܬ. ܐܦ ܠܐ ܚܢܢ ܥܠ ܒܘܙ̈ܚܐ ܕܥܿܒ̈ܕܐ ܕܒܢܝ̈ܢܫܐ ܐܘ
                    ܡܟܠܩܪܨܗܘܢ ܨܒܝܢܢ ܕܢܬܿܢܐ ܠܟܘܢ ܐܚ̈ܝ. ܐܠܐܥܠ ܥ̈ܠܠܬܐ ܕܗܘ̈ܝ ܠܐܘܠܨܢܐ ܗܢܐ ܨܒܿܝܢܢ ܠܡܚܘܝܘ
                    ܠܟܘܢ. ܕܐܦ ܐܢܬܘܢ ܬܥܒܪܘܢ ܢܡܗܝܢ. ܡܛܠ ܕܒܼܛܠܬ ܗܝܡܢܘܬܐ ܡܢ ܐܪܥܐ. ܘܓܒܪܐ ܥܡܚܒܪܗ ܡܠܠ
                    ܒܣܦܘ̈ܬܐ ܡܦܠܓ̈ܬܐ. ܘܟܕ ܗܿܘܐ ܗܘܐ ܕܝܢܼܐ ܠܓܒܪܐ ܥܡ ܚܒܪܗܼ. ܥܐܿܠ ܗܘܐ ܠܫܘܩܐܼ. ܘܩܿܪܐ ܗܘܐ
                    ܠܐܢܫܐ: ܕܐܘ ܡܪܝ ܦܠܢܼ ܣܗܕܬ ܠܝ. ܘܗܿܘ ܥܿܢܐ ܚܝܠܬܢܐܝܬ ܥܡܗܿ ܕܡܠܬܗܼ ܘܐܡܿܪ: ܥܠ ܡܠܬܗ
                    ܕܐܠܗܼܐ. ܘܫܿܠܡܐ ܥܡܟ. ܥܠ ܡܘܢ. ܘܡܘ̈ܡܬܐ ܝܗܿܒ ܗܘܐ ܩܕܡ ܝܕܥܬܐ.. ܗܠܝܢ ܠܘ ܒܠܚܘܕ ܚܢܦ̈ܐ
                    ܥܒܿܕܝܢ ܗܘܘܼ. ܐܠܐ ܘܟܪ̈ܣܛܝܢܐܼ ܘܓܒܪ̈ܐ ܣܒ̈ܐ. ܕܟܠ ܥܠܼܬܐ ܐܝܕܐ ܕܗܼܝ܆ ܐܢ ܢܨܒܐ ܐܢܫ ܒܙܘܙܐ
                    ܐܓܪ ܣܗ̈ܕܐ ܕܫܘܩܪܐܼ ܟܡܐ ܕܢܨܒܐ. ܟܕ ܠܐ ܣܝܡ ܕܝܢܼܐ ܕܐܠܗܐ ܩܕܡ ܥܝܢܝ̈ܗܘܢܼ ܐܠܐ ܡܘܒܕܝܢ ܗܘܘ
                    ܒܚܕܐ ܫܥܐ ܠܐܢܫ ܡܣܟܢܐ ܡܢ ܐܪܥܐ. </p>
                <p>ܬܘܒܼ ܥܠ ܝܙܘ̈ܦܐ ܐܦ ܡܘܙ̈ܦܢܐ. ܘܥܠ ܕܓܠܘܬܐ܀ ܗܐ ܠܡ ܟܠܗܘܢ ܥܘܼܠܐ ܡܡܠܠܝܬܘܢܼ ܘܒܥܼܘܠܐ
                    ܡܥܪ̈ܙܠܢ <pb n="325"/> ܐܝܕ̈ܝܟܘܢ. ܒܝܫܬܐ ܡܠܼܐ ܦܘܡܗܘܢܼ. ܬܘܟܐ ܘܢܟܠܐ ܬܚܝܬ ܠܫܢܗܼ ܥܼܘܠܐ
                    ܘܥܬܐ.. ܟܣܦܟ ܠܡ ܒܪܒܝܬܐ ܠܐ ܬܬܠ. ܘܐܦܠܐ ܬܪܒܐ ܥܠ ܩܪܝܒܟ. ܘܐܢ ܟܣܦܐ ܬܘܙܦ ܒܥܡܝ ܠܡܣܟܢܐ
                    ܕܥܡܟܼ. ܠܐ ܬܗܘܐ ܠܗ ܐܝܟ ܡܪܐ ܚܘܒܐ. ܘܠܐ ܬܣܒ ܡܢܗ ܪܒܝܬܐ.. ܘܕܘܝܕ ܬܘܒ ܐܡܼܪ. ܕܟܣܦܗ ܒܪܒܝܬܐ
                    ܠܐ ܝܗܼܒ. ܟܕ ܝܡܿܐ ܠܚܒܪܗ ܘܠܐ ܡܕܓܠ.. ܗܠܝܢ ܨܝܕܝܢ ܒܛܝ̈ܠܬܐ ܗܘ̈ܝ.. ܐܢ̈ܫܐ ܩܘܪ̈ܝܝܐ ܟܕ
                    ܡܬܐܠܨܝܢ ܗܘܘ ܡܢ ܥܠܬ ܬܒ̈ܥܬܐ ܡܪܝܪ̈ܬܐ: ܥܿܠܝܢ ܗܘܘ ܠܡܕ̈ܝܢܬܐ ܟܕ ܛܥܝܢܝܢ ܐܝܩܪ̈ܐ ܨܝܕ
                    ܒܢܝ̈ܢܫܐ ܕܡ̈ܘܙܦܝܢ. ܘܟܕ ܚܿܙܝܢ ܗܘܘ ܠܗܘܢ ܗܠܝܢ ܐܡܿܪܝܢ܆ ܬܘ ܒܫܠܡ. ܘܥܡ ܡ̈ܠܐ ܒܣܝ̈ܡܬܐ
                    ܐܡܪܝܢ ܠܗܘܢ܆ ܕܝܗܿܒ ܐܢܐ ܠܟ ܟܡܐ ܕܡܬܒܥܐ ܠܟ. ܘܠܐ ܢܗܘܐ ܠܟ ܪܢܝܐ: ܕܟܕ ܚܝ ܐܢܐ ܝܿܗܒ ܐܢܐ
                    ܠܟ. ܬܣܬܢܩ ܥܠ ܐܢܫ. ܘܠܐ ܣܗܕ̈ܐ ܒܿܥܐ ܐܢܐ ܥܠܝܟܼ ܐܦܠܐ ܥܪ̈ܒܐ ܐܘ ܡܫܟܼܢܐ. ܘܠܐ ܒܥܼܐ ܐܢܐ
                    ܪܒܝܬܐܼ ܘܦܠܐ ܦܘܪܩܐ. ܐܠܐ ܣܒ ܘܡܚܕܗܿ ܕܥܿܠܐ ܥܠܠܬܐܼ ܐܝܬܐ ܠܝ ܕܝܠܝ. ܐܘ ܗܒ ܠܝ ܚ̈ܛܐܐܘ
                    ܚܡܪܐܼ ܐܝܟ ܕܐܙ̈ܠܢ ܒܗ ܒܙܒܢܐ. ܙܠ ܗܫܐ. ܘܡܢ ܗܪܟܐ ܠܝܘ̈ܡܬܐ ܩܠܝܠܼ ܬܐ. ܗܼܘ ܕܝܢ ܗܢܐ ܡܥܩܐ:
                    ܟܕ ܡ̈ܠܐ ܚ̈ܠܝܬܐ ܫܡܿܥ ܗܘܐ܆ ܒܚܕܘܬܐ ܪܒܬܐ ܐܙܠܿ ܗܘܐ ܠܒܝܬܗܼ ܕ ܚܿܕܐ. ܟܕ ܠܐ ܝܿܕܥ ܗܘܐ ܕܠܐ
                    ܝܗܿܒ ܗܘܐ ܠܗ ܣܛܢܐ ܠܗܿܘ ܕܢܫܠܡ ܡܕܡ ܕܢܦܼܩ ܡܢ ܦܘܡܗ. ܚܠ̈ܝܢ ܠܡ ܡ̈ܠܘܗ ܡܢ ܕܒܫܐܼ ܘܗܼܢܘܢ
                    ܠܘ̈ܠܝܬܐ. ܚܪܬܗܝܢ ܕܝܢ ܡܪ̈ܐ ܡܪܝܪ̈ܬܐ. ܗܿܘ ܕܝܢ ܡܥܩܐܼ ܟܕ ܥܠ ܡ̈ܠܐ ܗܠܝܢ ܕܪܘܚܐ ܕܐܬܟܠܗ
                    ܡܘܙܦܢܐ ܐܬܟܠܘ: ܠܐ ܐܠܨܘ ܢܦܫܗ ܘܪܗܼܛ ܘܟܢܼܫ ܙܘ̈ܙܐ ܕܓܙܝܬܗ: ܐܠܐ ܟܕ ܝܿܬܒ ܒܒܝܬܗ ܘܡܢܚ ܗܘܐ܆
                    ܥܕܡܐ ܕܐܿܬܝܢ ܗܠܝܢ ܕܬܒܿܥܝܢ. ܡܐ ܕܝܢ ܕܠܒܟܘܗܝ ܐܡܼܪ ܠܗܘܢ: ܕܐܓܪܘ ܠܝ ܩܠܝܠ ܐܥܘܠ <pb
                        n="326"/> ܐܝܬܐ ܠܟܘܢ. ܘܟܕ ܕܝܢ ܥܐܠ ܗܘܐ ܒܪܗܡܝܒܘܬܐ ܨܝܕ ܗܿܘ ܕܐܬܟܠܗ ܕܝܗܿܒ ܠܗܼ.
                    ܐܡܿܪ ܠܗ: ܕܦܩܘܕ ܡܪܝܼ ܘܗܒ ܠܝ ܗܿܘ ܡܘܢ ܕܒܥܿܝܬ ܠܟܼ ܕܠܐܡܫܝܛܝܢ ܠܝ. ܗܼܘ ܕܝܢ ܐܡܿܪ܆ ܕܩܘܐ
                    ܠܝ ܩܠܝܠ. ܐܘ ܫܒܩܗ ܘܥܪܩ. ܐܘ ܪܛܿܐ ܗܘܐ ܠܗ ܒܡ̈ܠܐܼ ܟܕ ܐܡܿܪܼ ܕܙܠ ܝܘܡܢܼ ܬܐ ܠܨܦܪܐ. ܗܕܐ
                    ܫܥܬܐ ܠܐ ܣܦܝܩ ܐܢܐ ܠܟ. ܘܗܟܢܐ ܝܘ̈ܡܬܐ ܣܓܝ̈ܐܐ ܥܒܕ ܗܘܼܐ ܠܗ. ܘܟܕ ܕܝܢ ܗܼܘ ܡܬܐܠܨ ܗܿܘܐ
                    ܥܕܡܐ ܠܡܘܬܐ: ܟܕ ܐܦ ܡܦܝ̈ܣܢܐ ܣܓܝ̈ܐܐ ܡܝܬܐ ܗܘܐ ܥܠܘܗܝ: ܐܘ ܦܿܣܩ ܠܗ ܕܠܐ ܝܗܿܒ ܐܢܐ ܠܟ ܕܠܝܬ
                    ܠܝ ܐܬܠ ܠܟܼ. ܐܘ ܐܡܼܪ ܠܗ ܕܟܬܒܐ ܒܥܿܐ ܐܢܐ ܥܠܝܟ. ܘܗܿ، ܐܡܿܪ ܕܥܿܒܕ ܐܢܐ. ܘܗܟܢܐ ܟܕ ܥܒܿܕ
                    ܗܘܐ ܥܠܘܗܝ ܟܬܒܐܼ ܫܪܝܗܝ ܒܡ̈ܠܐ. ܟܕ ܐܡܿܪ ܕܙܠ ܡܢ ܪܡܫܐ ܘܬܐ ܠܨܦܪܐ. ܘܟܕ ܕܝܢ ܩܿܕܡ ܗܠܝܢ
                    ܐܬܘܼ ܐܡܪ ܠܗܘܢ: ܕܠܐ ܝܗܿܒ ܐܢܐ ܐܠܐ ܝܗܒܝܬܘܢ ܠܝ ܡܫܟܼܢܐ. ܘܝܟܕ ܬܘܒ ܝܗܒܘ ܠܗ ܡܫܟܼܢܐܼ. ܬܘܒ
                    ܐܡܪ: ܕܟܡܐ ܝܗܒܝܬܘܢ ܠܝ ܐܝܩܪ̈ܗܘܢ ܕܗܠܝܢ ܙܘ̈ܙܐ: ܘܦܪܩܘܢ ܠܝ ܐܝܟܢܐ ܚ̈ܛܐ ܝܗܒܝܬܘܢ. ܡܛܠ ܕܠܐ
                    ܫܿܩܠ ܐܢܐ ܐܝܟ ܕܐܙܠ̈ܢ. ܘܡܢ ܐܠܝܨܘܬܗܘܢ܆ ܟܡܐ ܕܦܿܬܚ ܦܘܡܗ ܘܒܿܥܐܼ ܝܗܒܝܢ ܗܘܘ ܠܗ. ܘܐܦ
                    ܟܿܬܒܝܢ ܠܗ. ܘܗܝܕܝܢ ܬܘܒ ܒܥܐ ܠܗܘܢ ܥܪ̈ܒܐ.. ܘܗܟܢܐ ܟܕ ܒܟܠܗܝܢ ܡܠܘ̈ܗܝ ܩܕ̈ܡܝܬܐ ܕܓܠܘܼ ܫܩܼܠ
                    ܡܢܗܘܢ ܡܫܟܼܢܐ. ܘܥܼܒܕ ܟܬܒܐܼ ܘܟܼܬܒ ܪܒܝܬܐ. ܘܒܼܥܐ ܦܘܪ̈ܩܐ. ܘܬܒܼܥ ܥܠܝܗܘܢ ܥܪ̈ܒܐ. ܘܠܡܚܣܢ
                    ܐܪܘܚ ܘܝܗܼܒ ܠܗܘܢ. ܟܕ ܠܘ ܒܠܚܘܕ ܐܝܕ̈ܘܗܝ ܡܢܫܩܝܢ܆ ܐܠܐ ܘܬܚܬܝܐ ܕܪ̈ܓܠܘܗܝ ܡܠܟܚܝܢ: ܟܕ
                    ܐܡܿܪܝܢ: ܕܐܢ ܡܟܐ ܠܙܦܠܢ ܝܘ̈ܡܬܐ ܠܐ ܡܝܬܝܢܢ ܠܟ ܕܝܠܟܼ. ܚܝܿܒܝܢܢ ܟܠ ܡܐ ܕܟܬܝܒ ܒܟܬܒܐ
                    ܥܒܿܕܗܘܢ܆ ܘܡܟܢܫܝܢ ܗܘܘ ܠܗ ܙܘ̈ܙܐ. ܘܡܐ ܕܝܢ ܕܫܩܼܠ ܐܢܘܢ܆ ܘܥܼܠ ܕܢܦܪܘܩ ܒܚܐܪܘܬܐ ܫܦܝܪܬܐܼ.
                    ܐܬܼܐ <pb n="327"/> ܗܿܘ ܣܿܢܐ ܕܟܠܗܝܢ ܫܦܝܪ̈ܬܐ ܣܛܢܐܼ. ܘܩܡ ܩܫܝܐܝܬ ܟܕ ܡܩܪܒ ܥܡ
                    ܚܘܫ̈ܒܘܗܝܼ ܘܐܿܡܪ: ܕܐܝܟܢܐ ܝܿܗܒܬ ܗܠܢ ܗܫܐ: ܘܬܒܥܝܢ ܠܟܼ ܘܗܐ ܠܝܬ ܠܟ ܕܬܬܠ ܠܗܘܢ܆ ܒܗܿܝ
                    ܕܥܒܿܕܟ ܟܠܗ ܐܙܕܒܢ. ܗܿܘ ܠܐ ܚܣܝܪ. ܘܒܝܫܬܐ ܠܐ ܡܫܟܚ ܕܢܥܒܼܕ ܠܟ. ܘܐܦ ܡܫܟܼܢܟ ܢܛܝܪ ܨܝܕܘܗܝ.
                    ܘܐܦܢ ܬܫܩܠܝܘܗܝ ܡܢܗܼ. ܨܝܕ ܐܚܪܢܐ ܣܝܡ ܐܢܬ ܠܗ. ܡܕܝܢ ܦܩܚ ܨܝܕܘܗܝ. ܗܐ ܗܠܝܢ ܡܘ̈ܠܟܢܐ
                    ܕܪܘܓܙܐ ܡܼܠܟ ܒܝܫܐ ܠܝܙܘ̈ܦܐܼ. ܕܠܐ ܢܩܒܡܘܢ ܒܡܠܝ̈ܗܘܢ: ܘܬܬܢܝܚ ܪܘܚܗ ܕܡܘܙܦܢܐܼ. ܘܒܬܪܟܝܢ
                    ܢܪܘܚ ܠܗܘܢ܆ ܘܐܦ ܢܦܪܥܘܢ ܠܗ ܗܼܢܘܢ ܕܓܠܘܬܐ ܗܿܝ ܕܦܠܼܚ ܒܗܘܢ ܗܼܘ. ܘܐܦ ܗܠܝܢ ܡܘ̈ܠܟܢܐ
                    ܕܥܘܠܐܼ ܒܝܕ ܡܠܘܟܬܐ ܒܪܬܗܿ ܕܗܝܿ ܕܐܕܡ ܐܬܝܿܢ ܗܘܼܘ. ܗܝܕܝܢ ܫܠܡܐ ܒܗܢܐ ܙܒܢܐܼ. ܕܢܫ̈ܐ
                    ܐܫܬܠ̈ܛ ܒܢ. ܗܼܢܝ̈ܢ ܡܦܪ̈ܢܣܢ ܗܘ̈ܝ ܠܓܒܪ̈ܐܼ. ܘܗ̈ܢܼܝܢ ܡܠܟ̈ܢ ܕܙܦܠܢ ܘܙܦܠܢ ܥܒܿܕ. ܗܼܘ ܕܝܢ
                    ܐܡܿܪ: ܕܛܒܐܝܬ ܡܠܟܬܢܝܢܝ. ܟܕ ܠܐ ܗܠܝܢ ܩܝ̈ܡܐ ܘܡܘ̈ܡܬܐ ܕܐܠܗܐ ܣܿܐܡ ܗܘܼܐ ܩܕܡ ܥܝ̈ܢܘܗܝ.
                    ܘܐܦܠܐ ܗܿܝ ܕܥܒܿܕܝܢ ܢܦܫܗܘܢ܇ ܕܬܘܒ ܒܿܥܝܢ ܘܠܐ ܡܬܝܗܒ ܠܗܘܢ. ܐܠܐ ܝܬܝܪ ܡܢ ܟܠ ܡܘܠܟܢܐ ܕܣܛܢܐ
                    ܘܕܐܢܬܬܗ ܒܣܿܡ ܠܗܘܢ. ܘܐܦ ܐܝܬ ܐܡܬܝ ܕܛܥܝܢ ܗܘܐ ܚܕ ܡܢܗܘܢ ܗܼܢܘܢ ܗܠܝܢ ܙܘ̈ܙܐܒܐܝܕܗܼ. ܘܐܠܼܨ
                    ܠܗ ܡܪܐ ܚܘܒܐ ܕܗܒ ܠܝ ܕܝܠܝ: ܘܣܿܪܒ ܩܫܝܐܝܬܼ ܟܕ ܩܝܡ ܣܛܢܐ ܥܠ ܠܒܗܼ ܕܠܝܬ ܠܝ. ܘܐܦ ܡܬܚܒܫ
                    ܘܡܬܫܝܛ ܘܠܐ ܦܪܥ. ܕܠܘܬܗܘܢ ܕܗܠܝܢ ܡܙܥܩ ܡܙܡܪܢܐ ܟܕ ܐܡܿܪ. ܕܝܙܦܿ ܪܫܝܥܐܼ ܘܠܐ ܦܿܪܥ.. ܘܟܕ
                    ܝܬܝܪ ܡܢ ܕܐܙܿܠ ܝܙܘܦܐ ܠܬܪܥܗ ܕܡܘܙܦܢܐܿ ܐܙܠ ܘܐܬܐ ܡܘܙܦܢܐ ܠܬܪܥܗ ܕܝܠܗܼ ܘܡܦܝܣ ܠܗ. ܟܕ ܐܢ
                    ܓܕܫ ܘܐܬܦܪܥ ܦܠܓܐ: ܡܣܒܪ ܕܡܫܟܚܘ ܐܫܟܚܗ.. ܘܗܟܢܐ ܒܟܠܢܫ ܕܓܠܘܬܐ ܡܫܠܛܐ ܗܘܬܼ ܡܫܡܠܝܐܝܬ.. </p>
                <p>ܥܠ ܡܟܠܩܪܨܐ ܘܛܠܘܡܝܐ: ܐܦ ܒܙܘܙܝܐ ܕܚܕ̈ܕܐܿ. ܥܡ ܣܗܕ̈ܘܬܐ ܕܫܘܩܪܐ܀ ܟܕ ܕܝܢ ܬܘܒ ܥܿܠܝܢ ܗܘܘ
                    ܒܢ̈ܝ <pb n="328"/> ܐܬܪܐ ܕܢܪܡܘܢ ܓܙܝܬܐܼ. ܥܒܕܝܢ ܗܘܘ ܓܘ̈ܕܐ ܒܕܡܘܬ ܗܠܝܢ ܕܒܝܬ ܩܝܦܐ:
                    ܘܟܪܟܝܢ ܗܘܘ ܒܡܕܝ̈ܢܬܐ. ܘܡܫܠܿܝܢ ܐܝܟܐ ܐܝܬ ܐܢܫ ܕܣܝܡ ܠܗ ܡܕܡ: ܐܢ ܚܛ̈ܐ ܘܐܢ ܚܡܪܐ ܘܐܢ
                    ܡ̈ܐܢܐ. ܘܐܙܿܠܝܢ ܨܝܕ ܐܡܝܪܐܼ ܟܕ ܐܡܪܝܢ܆ ܕܦܠܢ ܒܪ ܓܙܝܬܢ ܗܼܘ. ܘܗܐ ܙܦܠܢ ܨܝܕ ܦܠܢ ܐܝܬ ܠܗ.
                    ܘܗܐ ܙܦܢ ܫܢ̈ܝܐ ܓܙܝܬܐ ܠܐ ܝܗܝܒ ܠܗ. ܗܼܘ ܕܝܢ ܦܩܿܕ ܗܘܐ: ܕܙܠܘܢ ܙܒܿܢ ܥܒܿܕܗ. ܐܢܕܢ ܢܣܬܩܒܠ
                    ܗܘܼ ܐܘ ܐܢܫ ܕܢܟܠܐ ܐܢܘܢ܆ ܦܩܿܕ ܠܗܘܢ ܫܘܠܛܢܐ: ܕܐܝܬ ܠܟܘܢ ܣܗܕ̈ܐ ܥܠܘܗܝ. ܘܥܠܿܝܢ ܡܢܗܘܢ
                    ܒܗܘܢ ܕܝܠܗܿ ܕܩܪܝܬܗܘܢܼ ܘܣܗܕܝܢ ܥܠܘܗܝܼ. ܟܕ ܐܦܠܐ ܡܢ ܡܬܘܡ ܚܙܐ ܠܗܘܢ. ܘܗܟܢܐ ܟܕ ܡܝܠܠܼ
                    ܡܙܒܿܢܝܢ ܗܘܘ ܟܠ ܡܐ ܕܩܼܢܐ. ܟܕ ܐܦܠܐ ܠܚܕܪ ܥܒܿܕܗ ܝܗܿܒܝܢ ܗܘܘ ܠܗ ܢܩܪܘܒ.. ܐܚܪ̈ܢܐ ܐܡܿܪܝܢ
                    ܒܓܒܪܐܼ ܥܪܒܬ ܠܢ. ܐܚܪ̈ܢܐ ܐܡܿܪܝܢ܆ ܟܪܡܐ ܐܘ ܓܢܬܐ ܐܘ ܙܝܬܐ ܐܝܬ ܠܟ ܒܩܪܝܬܢ܆ ܘܙܦܠܢ ܫܢ̈ܝܐ
                    ܠܐ ܝܗܝܒ ܠܟ ܓܙܝܬܗ. ܘܟܕ ܗܠܝܢ ܝܿܡܝܢ܆ ܕܠܐ ܠܩܪܝܬܟܘܢ ܥܝܠ ܠܝ܆ ܐܦܠܐ ܓܢܬܐ ܐܝܬ ܠܝ ܠܘܬܟܘܢ:
                    ܗܢܘܢ ܒܚܕ ܡܢ ܦܘܪ̈ܣܝܢ ܠܐ ܡܪܦܝܢ ܗܘܘ ܠܗܼ ܥܕܡܐ ܕܡܙܒܿܢܝܢ ܗܘܘ ܟܠ ܕܩܼܢܐ. ܘܐܦ ܗܼܘ ܫܘܠܛܢܐ
                    ܬܪܨܿ ܗܘܐ ܠܗܘܢ ܥܠ ܗܠܝܢ ܥ̈ܠܬܐ. ܘܡܢ ܥܠܬܐ ܗܕܐܼ ܕܚܿܠܝܢ ܗܘܘ ܒܢܝ̈ܢܫܐ ܕܢܬܚܙܘܢ ܒܫܘ̈ܩܐ. ܟܕ
                    ܐܦܠܐ ܗܟܢܐ ܦܠܛܝܢ ܗܘܘ ܡܢ ܗܠܝܢ ܥܘ̈ܠܐ. ܐܠܐ ܡܫܿܠܝܢ ܗܘܘ ܒܬܪܗܘܢܼ. ܘܡܐ ܕܨܕܘܗܝ ܚܕ ܡܢܗܘܢ
                    ܠܐܢܫ ܐܡܿܪ ܠܗܼ. ܕܐܘ ܗܒ ܠܝ ܙܦܠܢ܆ ܐܘ ܡܘܒܠ ܐܢܐ ܠܟ ܨܝܕ ܐܡܝܪܐ. ܐܝܢܐ ܕܐܢܫ̈ܐ ܣܓܝ̈ܐܐ ܡܢ
                    ܡܕܝܢܬܐܼ ܬܓܘܪܬܐ ܪܒܬܐ ܗܘܬ ܠܗܘܢ ܥܠܬܐ ܗܕܐ. ܐܦ ܡܠܼܘ ܒܬܝ̈ܗܘܢ ܚܛܘܦܝܐ ܘܢܟܝܠܐ. ܕܥܠܝܗܘܢ
                    ܢܒܝܐ ܡܝܟܐ ܐܡܿܪܼ ܗܼܘ ܕܡܟܣ ܗܘܐ ܠܡ̈ܠܟܐ ܥܠ ܐܦܝ̈ܗܘܢ܇ ܒܕ ܠܡ ܚܣܝܐ ܡܢ ܐܪܥܐܼ. ܘܠܝܬ ܕܬܪܝܨ
                    ܒܒܢܝ̈ܢܫܐ. ܟܠܗܘܢܼ ܟܡܝ̈ܢܐ ܟܡܢܝܢ. ܘܓܒܪ ܠܐܚܘܗܝ ܨܝܕܝܢ ܠܐܒܕܢܐ.. ܐܝܕ̈ܝܗܘܢ ܡܛܝ̈ܒܢ ܠܘܬ
                    ܒܝܫܬܐܼ. ܘܠܐ <pb n="329"/> ܡܛܒܝܢ. ܫܠܝܛܐ ܫܐܠܼ ܕܗܒ: ܘܕܝܿܢܐ ܐܡܿܪܼ ܚܫܘܕ. ܘܪܒܐ ܡܠܠ
                    ܨܒܝ̈ܢܝ ܢܦܫܗ. ܘܐܣܠܝܘ ܛܒܬܗܘܢ ܐܝܟ ܐܘܪܩܥܬܐ ܕܐܟܠܘ ܣܣܐ.. ܘܬܘܒܼ ܠܐ ܬܬܟܠܘܢ ܥܠ ܩܪ̈ܝܒܝܟܘܢ܆
                    ܐܦܠܐ ܬܗܝܡܢܘܢ ܠܪ̈ܚܡܝܟܘܢ.. ܘܕܘܝܕ ܬܘܒ ܐܡܼܪ: ܕܠܛܫ ܠܫܢܗܘܢ ܐܝܟ ܣܝܦܐܼ ܘܡܠܬܗܘܢ ܐܝܟ ܓܪܐܼ
                    ܠܡܫܕܐ ܒܛܘܫܝܐ ܒܬܡܝܡܐ. ܘܡܢ ܫܠܝܐ ܢܫܕܘܢ ܒܗܼ ܘܠܐ ܢܬܚܙܘܢ. ܘܐܬܚܫܒܘ ܘܐܦ ܛܡܪܘ ܦܚ̈ܐ: ܟܕ
                    ܣܒܪܝܢ ܕܠܐ ܚܿܙܐ ܡܪܝܐ.. ܘܬܘܒ ܐܡܼܪ ܥܠܝܗܘܢܼ. ܕܢܗܦܟܘܢ ܒܪܡܫܐܼ݂ ܘܢܥܘܘܢ ܐܝܟ ܟܠܒ̈ܐ.
                    ܘܢܬܟܪܟܘܢ ܒܡܕܝܢܬܐ.. ܪܚܡܘ ܠܘ̈ܛܬܐܼ ܝܬܝܪ ܡܢ ܒܘܪ̈ܟܬܐ. ܘܠܒܫܘ ܠܘ̈ܛܬܐ ܙܝܢܐ. ܘܥܠܘ ܒܗܘܢܼ
                    ܐܝܟ ܡܝ̈ܐ ܘܐܝܟ ܗܘܐ ܒܡܕܝܢܬܐܼ. ܡܢ ܟܠ̈ܒܐ ܦܩܪ̈ܐ ܩܘܪ̈ܝܝܐ ܘܡܕ̈ܝܢܝܐ. ܘܦܬܝܚ ܗܘܐ ܠܗܘܢ
                    ܦܘܡܗܘܢ ܐܝܟ ܩܒܪ̈ܐ ܣܪ̈ܝܐ: ܐܝܟܢܐ ܕܐܦ ܠܒܟܝܢ ܗܘܘ ܠܚܕ ܡܢ ܗܠܝܢ ܡܣܟ̈ܢܐ. ܘܡܐ ܕܦܠܼܛ ܡܢ
                    ܗܠܝܢ ܨܕܘܗܝ ܐܚܪ̈ܢܐ: ܘܡܢ ܗܠܝܢ ܐܚܪ̈ܢܐ. ܥܠ ܗܠܝܢ ܐܡܼܪ ܐܫܝܥܐܼ. ܕܐܝܟܢܐ ܗܘܼܬ ܙܢܝܬܐܼ
                    ܡܕܝܢܬܐ ܡܗܝܡܢܬܐ: ܕܡܠܼܝܐ ܗܘܬ ܕܝܢܼܐ ܘܙܕܝܩܘܬܐ. ܘܗܫܐ ܩܛܘ̈ܠܐ. ܟܣܦܟܣ ܐܣܬܠܝ. ܚܢܘ̈ܝܝܟ
                    ܚܠܛܝܢ ܡܝ̈ܐ. ܪܘܪ̈ܒܢܝܟ ܡܪܘܕܝܢ. ܘܟܠܗܘܢܼ ܫܘ̈ܬܦܐ ܐܢܘܢ ܕܓܢ̈ܒܐ.. ܘܬܘܒ ܐܡܼܪ: ܘܡ̈ܒܙܚܢܐܼ
                    ܢܫܬܠܛܘܢ ܒܗܘܢ. ܘܢܼܦܠ ܥܡܐ ܓܒܪ ܒܓܒܪ. ܘܓܒܪܐ ܒܚܒܪܗ. ܘܢܬܓܪܘܢ ܥܠܝ̈ܡܐ ܥܠ ܣܒ̈ܐܼ. ܘܡܨܥܪ̈ܐ
                    ܥܠ ܡܝܩܪ̈ܐ.. ܪܘܪ̈ܒܢܝܗܿ ܒܓܘܗܿ ܐܝܟ ܐܪ̈ܝܘܬܐ ܢܗܿܡܝܢ: ܘܕ̈ܝܢܝܗܿ ܐܝܟ ܕܐ̈ܒܐ ܕܪܡܫܐ.
                    ܢܒܝ̈ܝܗܿ ܦܚܙܝܢ.. ܘܿܝ ܠܐܝܠܝܢ ܕܡܬܚܫܒܝܢ ܥܬܐܼ ܘܥܿܒܕܝܢ ܒܝܫܬܐ ܥܠ ܡܫܟܒܗܘܢ. ܘܐܦ ܡܩܕܡܝܢ
                    ܒܨܦܪܐ ܘܥܒܿܕܝܢ ܡܕܡ ܕܐܬܚܫܒܘ. ܘܫܩܿܠܝܢ ܐܝܕ̈ܝܗܘܢ <pb n="330"/> ܠܘܬ ܐܠܗ. ܘܪܓܝܢ ܚܩ̈ܠܬܐ
                    ܘܒ̈ܬܐܼ. ܘܢܣܒܝܢ ܠܗ̈ܝܢ ܒܩܛܝܪܐ. ܘܛܠܿܡܝܢ ܠܗܘܢ ܠܒܢܝ̈ܢܫܐ. ܗܠܝܢ ܐܡܼܪ ܡܝܟܐ ܥܠܝܗܘܢ
                    ܕܒܙܘ̈ܙܐ ܘܥܘܠܐ. ܘܬܘܒ ܐܡܪ܆ ܕܥܬܝܪ̈ܝܗܿ ܡܠܼܝܢ ܥܬܐ. ܘܥܡܘܪ̈ܝܗܿ ܡܠܼܝܢ ܕܓܠܘܬܐ. ܘܠܫܢܗܘܢ
                    ܢܟܝܠ ܒܦܘܡܗܘܢ. ܐܦ ܐܢܐ ܐܫܪܐ ܠܡܡܚܝܟ. ܘܐܚܒܠܟܼ ܡܛܠ ܚܛܗ̈ܝܟ. ܘܬܟܘܠܼ ܘܠܐ ܬܣܒܥ. ܘܥܒܪܬܐ
                    ܬܗܘܐ ܒܓܘܟ. ܘܬܕܪܟܼ ܘܠܐ ܬܦܨܐ. ܘܡܕܡ ܕܬܦܨܐܼ ܠܚܪܒܐ ܐܫܠܡ. ܐܢܬ ܬܙܪܘܥܼ ܘܠܐ ܬܚܨܘܕ. ܐܢܬ
                    ܬܥܨܘܪ ܙܝ̈ܬܐܼ ܘܠܐ ܬܡܫܘܚ ܡܫܚܐ. ܐܢܬ ܬܥܨܘܪ ܘܚܡܪܐܼ ܕܐܬܢܝܚܘܢ ܦܠ̈ܚܐ ܡܢܗܘܢ. ܘܐܦ ܠܗܘܢ
                    ܠܙܘ̈ܙܐܼ ܪܘܓܙܐ ܡܼܛܐ ܕܒܝܫ ܡܢ ܕܟܠܢܫ܀ ܒܫܢܬܐ ܩܕܡܝܬܐ ܐܒܼܕ ܡܣܟ̈ܢܐ ܬܚ̈ܬܝܐ ܘܐܟܣ̈ܢܝܐܼ݂ ܐܝܟ
                    ܕܡܢ ܠܥܠ ܪܫܡܢ. ܘܒܗܝܿ ܕܬܪܬܝܢܼ ܗܠܝܢ ܕܠܥܠ ܡܢܗܘܢ. ܘܒܕܬܠܬܼ ܗܠܝܢ ܕܠܥܠ ܡܢ ܗܠܝܢ. ܘܒܗܿܝ
                    ܕܐܪܒܥܼ ܗܢܘܢ ܐܟܘ̈ܠܐ ܘܒܙܘ̈ܙܐ ܐܒܼܕܘ. ܘܠܐ ܕܝܠܗܘܢܼ ܘܐܦܠܐ ܡܕܡ ܕܒܙܘ ܘܚܡܠ ܦܫ ܠܗܘܢ. ܗܠܝܢ
                    ܘܕܐܝܟ ܗܠܝܢ ܘܕܪ̈ܘܪܒܢ ܡܢ ܗܠܝܢ ܕܩܕܡ ܐܟܪܙܘ ܢܒܝ̈ܐ: ܥܒܼܕ ܘܫܡܠܝܘ ܒܢܝ̈ܢܫܐ ܒܚ̈ܕܕܐ.
                    ܝܬܝܪܐܝܬ ܩܘܪ̈ܝܝܐ ܐܣܓܝܘ. ܟܕ ܠܘܩܕܡ ܡܕ̈ܝܢܬܝܐ ܘܬܓܪ̈ܐ ܫܪܝܘ ܒܒܝܫܬܐ: ܟܕ ܪܗܛܝܢ ܙܒܿܢܝܢ
                    ܠܥܒܿܕܐ ܕܩܘܪ̈ܝܝܐ܆ ܠܟܪ̈ܡܝܗܘܢ ܘܠܚ̈ܩܠܬܗܘܢ ܘܠܟܠܗ ܦܘܠܚܢܗܘܢ. ܐܠܐ ܠܐ ܚܕܘ ܒܗ. ܒܗܿܝ ܕܗܦܼܟ
                    ܗܢܘܢ ܩܘܪ̈ܝܝܐ ܥܠܝܗܘܢ. ܘܐܢ ܚܡܪܐ ܘܐܢ ܚ̈ܛܐ ܐܝܬ ܗܘܼܐ ܠܐܢܫ ܒܩܪܝܬܐ ܕܚܕ ܚܕ ܡܗܘܢܼ. ܐܦܩܼܘ
                    ܐܢܘܢܿ ܘܙܒܢܘܗܝܼ ܐܘ ܐܟܠܘܗܝ. ܟܕ ܫܘܠܛܢܐ ܝܗܿܒ ܐܝܕܐܬ ܠܟܠܗ̈ܝܢ ܒܝ̈ܫܬܐܼ ܘܠܐ ܬܒܿܥ ܒܐܝܕ̈ܝ
                    ܐܢܫ. ܘܐܦ ܗܢܘܢ ܬܓܪ̈ܐܼ ܠܐ ܣܦܼܩ ܠܗܘܢ ܕܐܬܒܙܙܙ ܘܐܙܠ ܥܒܕܗܘܢ: ܐܠܐ ܠܒܿܟܝܢ ܗܘܘ ܠܗܼ
                    ܘܡܩܪܒܝܢ ܠܗ ܠܘܬ ܫܘܠܛܢܐ. ܟܕ ܐܡܿܪܝܢ: ܕܟܠܗ <pb n="331"/> ܦܘܠܚܢܢ ܠܗܢܐ ܫܩܼܝܠܼ. ܐܠܐ
                    ܦܩܘܕ ܠܗ ܪܡܐ ܥܠ ܩܪܝܬܐ. ܘܗܟܢܐ ܐܿܠܩ ܗܘܐ ܠܗ ܫܘܠܛܢܐ ܥܕܡܐ ܕܡܘܒܕ ܗܘܐ ܠܗ ܡܢ ܐܪܥܐ. ܘܫܩܠ
                    ܟܠܡܕܡ ܕܩܼܢܐ. ܘܕܒܼܙܘ ܘܕܠܐ ܒܼܙܘ ܫܩܠܘܗܝ. ܘܐܦ ܥܪܩܝܢ ܗܘܘ ܥܬܝܪ̈ܢܐ ܡܢ ܩܕܡ ܩܘܪ̈ܝܝܐܼ ܐܝܟ
                    ܥ̈ܙܐ ܡܢ ܩܕܡ ܕܐܒ̈ܐܼ ܘܛܦܿܫܝܢ. ܟܕ ܐܦ ܟܦܪܝܢ ܒܟܪ̈ܡܐ ܘܒܟܠܡܕܡ ܕܢܣܼܒܘ ܡܢܗܘܢ. ܘܐܦ ܓܕܫ ܬܘ
                    ܒܘܢܦܿܩܝܢ ܗܘܘ ܒܢܝ̈ܢܫܐ ܚܐܪܝܬ܆ ܘܙܒܿܢܝܢ ܡܢܗܘܢ ܚܡܪܐ ܡܢ ܡܥܨܪܬܐܼ݂ ܥܠܝܢ ܗܘܘ ܘܩܒܠܝܢ
                    ܠܐܡܝܪܐ. ܘܐܢ ܕܝܢ ܒܩܪܝܬܗܘܢ ܣܝܡ ܗܘܐܼ. ܫܕܪ ܫܘܠܛܢܐ ܘܒܛܥܗ. ܐܢ ܕܝܢ ܥܝܠ ܗܘܐ ܠܡܕܝܢܬܐܼ.
                    ܗܟܘܬ ܫܩܠܗ ܫܘܠܛܢܐ. ܘܢܦܩ ܡܢ ܚܡܪܐܼ ܡܢ ܛܝ̈ܡܘܗܝ. ܟܡܐ ܕܝܢ ܕܢܣܓܐ ܘܕܢܐܡܪ ܒܝ̈ܫܬܐ ܐܝܠܝܢ
                    ܕܗܘ̈ܝ܆ ܘܐܦ ܥܒܼܕ ܗܢܘܢ ܒܢܝ̈ܢܫܐ ܒܚ̈ܕܕܐܼ. ܠܟܐ ܡܢ ܣܟܐ ܕܒܝ̈ܫܬܐ ܦܝܫܝܢܢ. ܟܕ ܠܝܬ ܐܢܫ
                    ܕܡܫܟܚ ܠܡܟܬܒ ܐܢܝ̈ܢ ܡܢ ܣܓܝܘܬܗܝ. ܐܠܐ ܗܠܝܢ ܩܠܝܠ ܢܣܦܩ̈ܢ ܠܦܪ̈ܘܫܐ ܢܐܡܪ ܥܠ ܗܠܝܢ ܥܡ ܢܒܝܐ
                    ܐܪܡܝܐ: ܕܫܛܘ ܥܡܝܼ. ܘܠܝ ܠܐ ܝܕܥܼ ܐܡܿܪ ܡܪܝܐ. ܒܢܝ̈ܐ ܐܢܘܢ ܣܟ̈ܠܐܘܠܐ ܗܘ ܚܟܝ̈ܡܐ. ܒܗܿܝ
                    ܕܚܟܝܡܝܢ ܠܒܝ̈ܫܬܐ ܘܛܒܬܐ ܠܐ ܝܿܕܥܝܢ. ܚܿܙܝܬ ܒܐܪܥܐ ܘܗܐ ܬܘܗ ܘܒܘܗ. ܘܫܪܝܪܐܝܬ ܟܠܗܘܢ ܐܟܚܕܐ
                    ܬܒܪܘ ܢܝܪܐ ܘܦܣܼܩ ܚܢ̈ܩܐ. ܡܛܠܗܢܐܐܪܝܐ ܢܬܒܪ ܐܢܘܢ. ܘܕܐܒ̈ܝ ܪܡܫܐ ܢܒܙܥܘܢ ܐܢܘܢ. ܢܡܪܐ ܢܟܡܢ
                    ܥܠ ܩܘܪ̈ܝܗܘܢ. ܟܠ ܕܢܦܘܩ ܡܢܗܘܢ ܢܬܬܒܪ. ܡܛܠ ܕܥܼܫܢ ܚܘܒܝ̈ܗܘܢܼ ܘܣܓܝܼܘ ܐܦ ܚܛܗ̈ܝܗܘܢܼ ܘܚܘܝܘ
                    ܒܝܫܘܬܗܘܢܼ ܐܝܟ ܣܕ̈ܘܡܝܐ. </p>
                <p>ܥܠ ܫܢܬܐ ܕܬܪܬܝܢ ܕܐܘܠܨܢܐܼ ܕܐܝܬܝܗܿ ܫܢܬ ܐܠܦܐ ܘܬܡ̈ܢܝܢ ܘܚ̈ܡܫ܀ ܡܛܠ ܕܝܢ ܕܟܬܒܢܢ ܘܐܦܿ
                    ܐܘܕܥܢܢ ܡܢ ܠܥܠ ܥܠ ܐܘ̈ܠܨܢܐ ܡܪ̈ܝܪܐ ܘܥܠ ܓܢܒܘܬܐ ܕܠܐ ܪ̈ܚܡܐܼ ܕܗܘܬ ܒܒܢܝ̈ܢܫܐ ܡܢ ܥܠܼܬ
                    ܥܡ̈ܠܐ ܕܗܘܼܘ <pb n="332"/> ܒܗܝܢ: ܗܢܘ ܕܝܢ ܕܙܕܩ ܐܠܡܠܝ ܕܛܝ̈ܢܐ. ܘܕܨܘܦܝ. ܘܕܥܘܣܪܐ
                    ܘܕܓܠܘ̈ܬܐ. ܥܡ ܐܚܪ̈ܢܝܬܐ ܣܓܝ̈ܐܬܐ ܐܝܠܝܢ ܕܡܢ ܠܥܠ ܪ̈ܫܝܡܢ ܠܢ: ܠܐ ܐܠܨܐ ܨܒܘܬܐ ܕܬܘܒ ܢܘܕܥ
                    ܐܢ̈ܝܢ ܠܦܘܪ̈ܘܫܐ. ܒܝܕ ܗܿܝ ܕܡܣܬܟܠܝܢ܆ ܕܒܥ̈ܦܐ ܣܓܝ̈ܐܬܐ ܐܘܣܦܬ ܫܢܬܐ ܗܕܐ ܥܠ ܩ̈ܕܡܝܬܐ ܘܥܠ
                    ܐܚܪ̈ܝܬܐ ܒܝ̈ܫܬܗܿ. ܘܠܘ ܒܠܚܘܕ ܡܢ ܐܪܥܐ ܘܡܢ ܒܢܝ̈ܢܫܐܼ. ܐܠܐ ܘܡܢ ܫܡܝܐ ܐܦ ܡܢ ܡܪܝܐ.. ܨܘܦܝ
                    ܚܕ ܬܪ̈ܝܢ ܬܒܿܥܼ ܕܠܐ ܒܪ̈ܚܡܐ.. ܡܥܣܪܢܐ ܢܿܦܩ ܥܠ ܥܒܪܗܝ ܐܘܪ̈ܚܬܐܼ ܐܝܟ ܟܠܒܐ ܦܩܪܐ. ܘܠܟܠ
                    ܐܙܿܠ ܘܐܬܿܐ ܫܠܚܘܗܝ ܕܠܐ ܚܘܣܢ. ܓܠܘ̈ܝܐ ܕܝܢ ܝܬܝܪ ܡܢ ܟܘܕܪ̈ܐ ܕܠܗܝܩܝܢ ܠܡܦܘܠܬܐ ܕܫܠܕ̈ܐ܆
                    ܠܗܝܩܝܢ ܗܘܘ ܠܡܦܠ ܒܐܝܕ̈ܝܗܘܢ ܐܢܫ ܡܣܟܢܐ. ܘܐܝܟ ܟܘܕܪ̈ܐ ܠܚܕܪ ܫܠܕܐ: ܗܟܢܐ ܡܢܬܦܝܢ ܗܘܘ
                    ܠܐܢ̈ܫܐ ܡܣ̈ܟܢܐ.. ܥܠ ܗܦܘܟܝܐ ܕܝܢ ܕܩܒܪ̈ܐ ܡܢܐ ܐܿܡܪܼ ܐܠܐ ܐܝܟ ܐܪܡܝܐ: ܕܗܼܘ ܒܿܕܩ ܠܢ ܥܠ
                    ܗܦܘܟܝܐ ܕܩܒܪ̈ܐ ܘܒܘܕܪܐ ܕܓܪ̈ܡܝܗܘܢܿ ܐܝܟ ܙܒܠܐ ܥܠ ܐܦ̈ܝ ܐܪܥܐ ܘܠܝܬ ܡܟܢܫܢܐ. ܟܬܝܒܼ ܕܒܙܒܢܐ
                    ܗܿܘ ܐܡܿܪ ܡܪܝܐܼ. ܢܦܩܘܢ ܓܪ̈ܡܐ ܕܡܠ̈ܟܐ ܕܝܗܘܕܐ ܘܓܪ̈ܡܐ ܕܢܒ̈ܝܐ ܘܓܪ̈ܡܐ ܕܥܡܘܪ̈ܝܗܿ ܕܐܘܪܫܠܡ
                    ܡܢ ܩܒܪ̈ܝܗܘܢܼ. ܘܢܫܛܚܘܢ ܐܢܘܢ ܠܫܡܫܐ ܘܠܣܗܪܐ ܘܠܟܠ ܚܝ̈ܠܘܬܐ ܕܫܡܝܐ. ܕܪܚܡܘ ܐܢܘܢ ܘܦܠܚܼܘ
                    ܐܢܘܢ ܘܐܙܠ ܒܬܪܗܘܢ܇ ܘܫܐܠܘ ܒܗܘܢ ܣܘܓܕܘ ܠܗܘܢ. ܘܠܐ ܢܬܟܢܫܘܢ ܘܠܐ ܢܬܩܪܘܢ: ܐܠܐ ܐܝܟ ܙܒܠܐ ܥܠ
                    ܐܦ̈ܝ ܐܪܥܐ ܢܗܘܘܢ܀ </p>
                <p>ܗܠܝܢ ܒܙܒܢܢ ܗܘ̈ܝ. ܘܐܦ ܪܫܝܡ ܗܼܘ ܠܢ ܥܠܝܗܝܢ ܡܢ ܠܥܠ. ܐܠܐ ܒܪܡܿ ܫܢܬܐ ܗܕܐ ܐܘܣܦܬ ܒܝ̈ܫܬܐ ܥܠ
                    ܟܠܗܝܢ ܕܩܕܡܝܗܿ ܘܕܒܬܪܗܿ: ܝܬܝܪܐܝܬ ܗܦܘܟܝܐ ܕܩܒܪ̈ܐ.. ܘܬܘܒ ܐܡܼܪ ܐܪܡܝܐܼ ܥܠ ܐܝܠܝܢ ܕܚܝ̈ܝܢ
                    ܒܗ ܒܙܒܢܐܼ. <pb n="333"/> ܘܢܓܒܘܢ ܠܗܘܢ ܡܘܬܐ ܡܢ ܚܝ̈ܐ: ܟܠ ܕܐܫܬܚܪ ܒܫܪܒܬܐܗܕܐ ܒܝܫܬܐܿ.
                    ܒܟܠ ܐܬܪ̈ܘܬܐ ܕܒܿܕܪܬ ܐܢܘܢ ܠܬܡܢ.. ܘܬܘܒ ܗܼܘ ܐܪܡܝܐ ܐܡܼܪܼ. ܘܢܗܘ̈ܝܢ ܫܠܕ̈ܝܗܘܢ ܕܥܡܐ ܗܢܐܼ
                    ܡܟܠܘܬܐ ܠܚܝܘܬܐ ܕܕܒܪܐ ܘܠܦܪܚܬܐ ܕܫܡܝܐ. ܘܠܝܬ ܡܦܨܝܢܐ. ܘܐܒܛܠ ܡܢ ܩܘܪ̈ܝܐ ܕܝܗܘܕܐ ܘܡܢ
                    ܫܘܩ̈ܝܗܿ ܕܐܘܪܫܠܡܼ. ܩܠܐ ܕܕܝܨܐ ܘܩܠܐ ܕܚܕܘܬܐܼ. ܩܠܐ ܕܚܬܢܐ ܘܩܠܐ ܕܟܠܬܐ. ܡܛܠ ܕܠܚܘܪܒܐ ܬܗܘܐ
                    ܟܠܗܿ ܐܥܪܐ. ܗܠܝܢ ܫܩ̈ܠ ܫܘܠܡܐ. ܟܕ ܐܬܝܗܒ ܫܠܕ̈ܐ ܕܒܢܝ̈ܢܫܐ ܡܟܘܠܬܐ ܠܚܝ̈ܘܬܐ ܕܕܒܪܐ
                    ܘܠܦܪ̈ܚܬܐ ܕܫܡܝܐ. ܟܕ ܠܚܝܘܬܐ ܘܠܦܪܚܬܐ ܛܡܐܬܐܼ ܠܥܡܐ ܗܢܐ ܕܠܐ ܐܠܗܝ ܡܕܡܿܐ. ܩܠܐ ܕܝܢ ܕܚܕܘܬܐ
                    ܘܕܚܬܢܐ ܘܕܟܠܬܐ ܒܼܛܠܼ. ܟܕ ܐܦ ܗܠܝܢ ܕܐܙܕܘܓ ܦܿܣܪܘ ܢܫܝ̈ܗܘܢ܇ ܘܥܒܕ ܠܗܝܢ ܟܬܒ̈ܐ ܕܕܘ̈ܠܠܐܼ
                    ܡܢ ܣܓܝܘܬܐ ܒܝ̈ܫܬܐ. ܡܢ ܣܓܝܘܬ ܠܡ ܥܘܠܐܼ. ܢܦܘܓ ܚܘܒܐ ܕܣܓܝ̈ܐܐ.. ܗܠܝܢ ܠܐ ܐܠܨܐ ܠܢ ܠܡܪܫܡ
                    ܐܢ̈ܝܢ ܬܘܒ. ܐܠܐ ܒܪܓܠܐ ܩܠܝܠܬܐ ܥܒܪܝܢܢ ܡܢܗܝܢ. ܟܕ ܡܫܢܝܢܢ ܠܘܬ ܬܘܣ̈ܦܬܐ ܘܒܝ̈ܫܬܐܕܩܒܠܬ
                    ܫܢܬܐ ܗܕܐ ܝܬܝܪ ܡܢ ܚܒܪ̈ܬܗܿ. ܥܠ ܣܬܘܐ ܩܫܝܐ. ܘܥܠ ܩܘܪܐ ܥܙܝܙܐ. ܘܥܠ ܚܣܝܪܘܬܐ ܕܪܥܝܐ.
                    ܘܐܘܠܨܢܐ ܕܚܝܝܬܐ ܕܩܢܝܢܐ ܕܐܘܪܝܐ. ܘܥܠ ܣܘܦܢܐ ܕܩܢܝܢܐ ܟܠܗ. ܥܠ ܟܦܢܐ. ܘܥܠ ܟܘܪܗܢܐ ܡܪܝܪܐ.
                    ܘܥܠ ܡܘܬܢܐܼ ܕܣܝܦܝܢ ܗܘܘ ܒܗ ܐܝܟ ܩܡ̈ܨܐ ܒܢܝ̈ܢܫܐ ܘܒܥܝܪܐ. ܥܠ ܫܒܝܐ ܕܒܢ̈ܝ ܕܫܒܝܢ ܗܘܘ ܒܢ̈ܝ
                    ܩܘܪ̈ܝܣ ܠܚܕ̈ܕܐ. ܘܥܠ ܒܙܘܙܝܐ ܕܒܢܝ̈ܢܫܐ. ܘܕܩܛܗܠܐ ܕܗܘܘ ܡܢ ܚܣܝܪܘܬܐ ܕܠܚܡܐ. ܘܥܠ ܩܛܘܥܘܬܐ
                    ܕܐܘܪ̈ܚܬܐ. ܘܥܠ ܗܿܝܕ ܐܟܠܼ ܟܪ̈ܣܛܝܢܐ ܒܣܪܐ ܒܨܘܡܐܿ. ܘܐܦ ܐܟܠܼ ܫܠܕ̈ܐ ܕܡܝ̈ܬܐ ܡܢ ܒܠܝ ܠܚܡܐ.
                    ܘܥܠ ܗܠܝܢ ܐܿܡܪ. ܥܠ ܗܠܝܢ ܐܿܬܢܐ ܘܐܟܬܒ ܐܢܝܢ ܠܕܒܬܪܢ. ܠܘܩܕܡ ܥܠ ܣܬܘܐ ܩܫܝܐ. ܘܥܠ ܣܘܦܢܐ
                    ܕܒܥܝܪܐ <pb n="334"/> ܘܕܚܝ̈ܘܬܐ ܘܕܦܪ̈ܚܬܐ. ܘܕܪ̈ܘܚܐ ܥܙܝ̈ܙܬܐ ܕܗܘ̈ܝ ܒܗ܀ ܟܬܝܒܼ ܕܐܥܿܒܕ
                    ܩܝ̈ܛܝܟܘܢ ܣ̈ܬܘܐ. ܗܕܐ ܕܒܫܢܬܐ ܗܕܐ ܓܕܫܬ ܥܠ ܥܠܡܐ. ܒܗܿ ܕܝܢ ܒܫܢܬܐ ܗܕܐܼ. ܣܓܬ ܥܠܠܬܐ
                    ܕܚܿܡܪܐ. ܒܗܿܝ ܕܢܥܒܕ ܐܠܗܐ ܢܦܝܫܐ ܠܡܣܟ̈ܢܐܼ. ܕܢܣܟܪܘܢ ܠܝܥܢܘܬܗܘܢ ܕܗܠܝܢ ܕ̈ܝܿܢܐܼ ܕܦܥܝܪ
                    ܗܘܐ ܦܘܡܗܘܢ. ܐܝܟ ܩܒܪ̈ܐ ܦܬܝ̈ܚܐ ܕܠܐ ܣܒܿܥܝܢ ܡܢ ܫ̈ܠܕܐ ܕܟܠܝܘܡ ܣܒܠܝܢ ܗܠܘܢ: ܗܟܢܐܼ ܘܐܦܠܐ
                    ܗܢܘܢ ܪ̈ܝܫܢܘܗܝ ܕܙܒܢܐ ܗܢܐ ܣܒܼܥܘ ܡܢ ܥܠ̈ܠܬܐ ܕܟܠܗܿ ܐܪܥܐ ܕܣܒܠܐ ܠܗܘܢ. ܝܗܼܒ ܕܝܢ ܐܠܗܐ ܡܢ
                    ܒܝܬ ܓܙܗ ܥܬܝܪܐ ܥܠ̈ܠܬܐ ܫܦܝ̈ܥܬܐܼ. ܕܡܢܗܝܢ ܢܣܟܪܘܢ ܚܟܗܘܢ ܣܪܝܐ: ܘܢܪܦܘܢ ܠܒܢܝ̈ܢܫܐ
                    ܡܣܟ̈ܢܐܿ. ܥܕ ܗܘܿܐ ܠܗܘܢ ܝܘܡܐ ܕܬܒܥܬܐܿ. ܘܫܠܡܝܢ ܚܘܒܝ̈ܗܘܢ ܘܡܠܝܐ ܟܝܠܬܐ ܕܚܛܗ̈ܝܗܘܢ. ܘܩܼܕܡ
                    ܕܝܢ ܣܬܘܐ ܡܢ ܬܫܪܝܢ ܩܕܡ: ܘܟܒܼܫ ܐܢܘܢ ܠܟܪ̈ܡܐ ܘܠܥܢܒ̈ܝܗܘܢ ܒܗܘܢ ܬܠܓܐ ܪܒܐ. ܘܩܡ ܝܘ̈ܡܬܐ.
                    ܘܗܟܢܐ ܟܕ ܬܠܓܐ ܟܫܑܼ ܥܠܝܗܘܢ܆ ܥܠܝܢ ܗܘܼܘ ܘܡܠܩܛܝܢ ܠܗܘܢ ܒܠ̈ܓܝܐ. ܘܡܛܠ ܥܙܝܙܘܬܐ ܕܩܘܪܐ ܪܒܐ
                    ܕܐܕܪܟܗܿ ܠܐܪܥܐܼ ܢܬܪ̈ܢ ܗܘ̈ܝ ܟܠܗܝܢ ܘܐܒܕ̈ܢ ܒܬܓܠܡܐ. ܘܗܟܢܐ ܐܬܝܒܠ ܩܘܪܐ ܘܬܠܓܐܼ. ܕܠܐ ܡܛܪܐ
                    ܗܘܿ ܕܐܝܟ ܥܝܕܐ ܢܚܼܬ ܡܢ ܬܫܪܝܢ ܩܕܡ ܥܕܡܐ ܕܩܪܒ ܚܙܝܪܢ ܕܢܥܘܠ. ܟܕ ܕ ܝܘܡ ܐܬܿܐ ܗܘܐ ܬܠܓܡܐܼ
                    ܘܐܚܪܢܐ ܗܘ̈ܝܢ ܗܘ̈ܝ ܪ̈ܘܚܐܼ ܕܡܦܪ̈ܩܢ ܛܘܪ̈ܐܼ. ܘܓܠܝܕܐ ܘܩܘܪܐ ܥܙܝܙܐ. ܗܟܢܐ ܨܒܼܐ ܐܠܗܐ
                    ܕܢܗܼܘܐ ܪܘܓܙܐ ܥܠ ܐܪܥܐ ܒܫܢܐ ܗܕܐܼ ܡܢ ܟܠ ܓܒܝ̈ܢ: ܡܢ ܫܡܝܐ ܘܡܢ ܐܪܥܐܼ ܐܦ ܡܢ ܐܪ̈ܒܥܬ ܪ̈ܘܚܝ
                    ܫܡܝܐ. ܫܡܝܐ ܒܬܠܓܐ ܘܒܓܠܝܕܐ ܥܙܝܙܐ. ܘܐܪܥܐ ܡܢ ܠܬܚܬܼ ܒܩܘܪܐ ܕܡܦܩܥ ܫܘ̈ܥܐ. ܐܦ ܦ̈ܢܝܬܐܼ
                    ܒܒ̈ܝܫܬܐ ܪܘܪ̈ܒܬܐ ܕܣܥܪܘ ܒܢܝ̈ܢܫܐ ܒܚ̈ܕܕܐ: ܗܠܝܢ ܕܠܐ ܡܬܡܢܝܢ ܡܢ ܣܓܝܘܬܗܝܢ. </p>
                <p>ܥܠ ܣܘܦܢܐ ܕܩܢܝܢܐ ܘܕܒܥܝܪܐܼ ܕܗܼܘܐ ܒܫܢܬܐ ܗܕܐ. <pb n="335"/> ܘܥܢ ܚܣܪܝܘܬܐ ܕܚܝܝܬܐ
                    ܕܬܘܪܣܝܬܐ ܕܩܢܝܢܐ܀ ܟܕ ܕܝܢ ܗܘܼܐ ܨܗܘܢܐ ܐܝܟ ܡܐ ܕܩܕܡܢܢ ܥܗܕܢܢ ܡܢ ܠܥܠ: ܫܚܼܪ ܥܡܐ ܕܬܓ̈ܠܒܝܐ
                    ܘܕܡ̈ܥܕܝܐܼ. ܒܥ̈ܢܘܬܐ ܘܒܓܡ̈ܠܝܗܘܢ ܘܒܢܫܘܬܗܘܢ. ܘܣܠܩܘ ܥܠ ܐܪܐ ܗܕܐ ܓܪܒܝܐ. ܘܐܦ ܥܪܝܒܐ ܟܠܗ
                    ܕܬܝܡܢܐܼ ܣܼܠܩ ܘܐܚܪܒܘܗܿ. ܘܐܦ ܙܒܼܢܘ ܟܠܗ ܥܒܘܪܐ ܕܐܚܬܘܗܝ ܠܬܚܬ. ܘܐܬܡܠܝ ܟܠܗ ܪܥܝܐ ܡܢ ܠܒܪ.
                    ܘܐܦ ܗܘܼܬ ܟܠܗܿ ܐܪܥܐ ܟܢܝܫܐ ܐܝܟ ܕܒܡܟܢܝܫܬܐ. ܘܐܦ ܬܒܢܐ ܘܡܝܟܠܐܼ ܩܠܝܠ ܗܘܼܐ. ܘܡܢ ܥܠܬܐ
                    ܗܕܐܼ ܕܠܝܬ ܗܘܐ ܪܥܝܐ ܠܒܪ܆ ܘܐܦ ܠܓܘ ܙܥܘܪܐ ܗܘܬܼ ܥܠܠܬܐ: ܐܒܕ ܩܢܝܢܐ ܟܠܗ ܕܪܥܝܐ ܘܕܐܘܪܝܐ܆
                    ܥ̈ܙܐ ܘܥܢܐ ܘܒܥܝܪܐ. ܡܛܠ ܕܟܕ ܢܓܕܫ ܗܘܐ ܡܕܡ ܕܢܟܘܠ: ܒܝܕ ܗܿܝ ܕܠܝܬ ܗܘܐ ܣܟ ܡܕܡ ܐܠܐ ܥܦܪܐ.
                    ܘܐܦܠܐ ܛܪܦܐ ܒܐܝܠܢܐ ܕܠܐ ܐܬܐܟܠܘ ܡܢ ܩܝܛܐ. ܘܐܟܼܠ ܩܢܝܢܐ ܕܠܒܪ ܡܕܡ ܕܚܡܠ ܡܛܠ ܩܢܝܢܐ ܕܠܓܘ:
                    ܘܗܝܕܝܢ ܣܦܼ ܕܠܒܪ ܘܐܦ ܕܠܓܘ. ܡܛܠ ܕܢܓܪ ܣܬܘܐ ܘܐܪܝܟ. ܘܩܘܪܐ ܐܬܥܙܥܙ. ܡܢ ܠܒܪ ܩܘܪܐܼ ܘܡܢ
                    ܠܓܘ ܟܦܢܐ. ܘܥܠ ܗܿܝ ܡܝܬ ܩܢܝܢܐ ܟܠܗ ܕܓܪܒܝܐܼ. ܥܢܐ ܘܬܘܪ̈ܐ ܘܪ̈ܟܫܐ ܘܚܡܪ̈ܐ: ܐܝܟܢܐ ܕܣܪ̈ܝ
                    ܩܘܪ̈ܝܣ ܡܢ ܓܘܫܪ̈ܐܼ. ܥܕܡܐ ܕܒܝܫ̈ܢ ܗܢܝ̈ܢ ܩܘܪ̈ܝܣ ܒܣܪܝܘܬܐ ܡܢ ܩܒܪ̈ܐ. </p>
                <p>ܥܠ ܪܘܚ ܥܙܝܙܬܐܕܗܘܼܬ ܒܗܿ ܒܫܢܬܐ܀ ܐܘܣܦܬܼ ܐܦ ܗܕܐ. ܘܢܦܩܬ ܪܘܚܐ ܩܫܝܬܐ ܘܥܙܝܙܬܐܼ. ܐܝܕܐ ܕܠܐ
                    ܒܝܘ̈ܡܝܢ ܕܝܠܢܼ ܐܦܠܐ ܒܝܘ̈ܡܝ ܐܒܗ̈ܝܢܼ ܐܬܚܙܝܬ ܐܟܘܬܗܿ. ܗܿܝ ܕܐܒܼܕܘ ܒܗܿ ܒܢܝ̈ܢܫܐ ܣܓܝ̈ܐܐ.
                    ܘܩܛܝܢܬܐ ܘܒܥܝܪܐ ܘܦܪܚܬܐ ܟܠܗܿ ܐܒܼܕ ܒܗܿ. ܘܐܦ ܙܪܥܐܣܓܗ ܐܬܥܩܪ. ܘܐܦ ܠܗ ܠܥܦܪܐ ܕܐܪܥܐ ܥܒܕܬܗ
                    ܢܫܒܝ̈ܬܐܼ ܐܝܟ ܗܠܝܢ ܕܗܘ̈ܝܢ ܡܢ ܬܠܓܐ. ܗܘܼܬ ܕܝܢ ܬܪ̈ܝܢ ܝܘ̈ܡܬܐ <pb n="336"/> ܚܕ ܒܬܪ ܚܕ:
                    ܒܝܬ ܝܠܕܐ ܠܒܝܬ ܕܢܚܐ: ܘܬܘܒ ܒܐܪ̈ܒܬܥܣܪ ܒܫܒܛܼ ܒܝܘܡ ܚܕ ܒܫܒܐ ܩܕܡܝܐ ܕܨܘܡܐ܆ ܘܒܬܪ̈ܝܢ ܕܪܝܫ
                    ܨܘܡܐ. ܘܡܛܠ ܕܡܪܦܚܐ ܗܘܬ ܐܪܥܐ ܡܢ ܓܠܝܕܐܼ ܘܪܘܛܒܢܐ ܠܝܬ ܗܘܐܼ. ܐܬܥܩܪ ܙܪܥܐ ܟܠܗ ܕܐܝܬ
                    ܒܡܟܪ̈ܐ ܘܒܐܪ̈ܥܬܐ ܪ̈ܟܝܟܬܐܼ ܘܝܼܒܫ. ܐܩܛܪܬ ܐܦ ܚܫܘܟܐ ܘܥܡܛܢܐ ܡܢ ܚܠܐ ܕܝܠܗ ܕܥܦܪܐ. ܐܦ
                    ܦܪܚܬܐ ܟܠܗܿ ܐܒܕܬܼ ܝܬܝܪܐܝܬ ܝܘ̈ܢܐ. ܟܕ ܠܐ ܐܬܝܕܥ ܐܝܕܐ ܥܠܬܐ ܓܕܫܬ ܠܗܘܢܼ ܠܐ ܐܢ ܩܕܡܝܗܿ
                    ܐܙܠܼ. ܘܠܐ ܐܢ ܒܕܒܪܐ ܢܦܼܠ ܘܣܦ ܡܢ ܩܘܪܐ. ܐܝܟܢ ܕܒܒܝܒܪ̈ܝܢ ܕܠܐ ܣܟܐ ܚܼܪܒ. ܘܐܠܐ ܩܠܝܠ ܩܠܝܠ
                    ܠܐ ܦܫ ܒܗ̈ܝܢ. ܘܐܝܟ ܡܐ ܕܐܒܕ ܗܠܝܢ ܕܫܝܢܐܼ. ܗܟܢܐ ܐܦ ܗܠܝܢ ܕܚܘܪܒܐ ܡܝܼܬ. </p>
                <p>ܥܠ ܒܪܕܐ ܕܢܚܬ ܬܘܒ ܒܗܿ ܒܫܢܬܐ ܗܕܐ܀ ܢܚܬ ܬܘܒ ܐܦ ܒܪܕܐ ܒܗ ܒܫܢܬܐ ܗܕܐܼ. ܐܝܢܐ ܕܠܐ ܐܬܚܙܝ
                    ܒܝܘ̈ܡܬܢ ܐܟܘܬܗ. ܪܒ ܗܘܐ ܓܝܪ ܒܕܡܘܬ ܒܘܓܪ̈ܐ. ܐܦ ܝܘ̈ܩܢܐ ܕܟܠ ܓܢܣ ܐܝܬ ܗܘܐ ܒܗ. ܟܕ ܐܦ
                    ܓܢܣܦܪ̈ܐ ܐܝܬ ܗܘܐ ܕܚܪܝܦܝܢ ܐܝܟ ܣܝܦܐ: ܐܝܬ ܕܬܪ̈ܝܢ ܘܐܝܬ ܕܬܠ̈ܬܐ ܘܐܝܬ ܕܐܪ̈ܒܥܐ. ܘܬܒܪ
                    ܐܝ̈ܠܢܐ ܘܟܪ̈ܡܐ. ܘܥܩܪ ܐܦ ܙܪܥܐ. ܘܟܠܗܘܢ ܒ̈ܬܐ ܣܘܪ̈ܚܢܐ ܣܓܝ̈ܐܐ ܥܒܪܕ ܡܢ ܥܠܬ ܫܓܡ̈ܐ ܪܘܪ̈ܒܐ
                    ܕܗܘܘ ܒܗ. ܪܘܚܐ ܕܝܢ ܐܝܕܐ ܕܒܗܿ ܒܥܢܢܐ ܢܫܒܿܐ ܗܘܬܼ ܫܿܩܠܐ ܗܘܬ ܠܡܝ̈ܐ ܗܠܝܢ ܕܢܚܝܬܢ ܥܠ
                    ܐܪܥܐܼ. ܘܡܿܣܩܐ ܠܘܩܒܠ ܗܢܝܢ ܕܢܚܬܝܢ ܡܢ ܠܥܠ: ܐܝܟܢܐ ܕܢܣܬܒܪܘܢ ܠܚ̈ܙܝܐ ܕܗܪܝ ܐܪܥܐ ܡܣܩܐ
                    ܘܫܕܝܐ ܠܗܘܢ ܬܪܝܨܐܝܬ ܠܐܦ̈ܝ ܫܡܝܐ.</p>
                <p>ܥܠ ܗܦܘܟܝܐ ܕܡܘܣܐ ܒܪ ܡܘܥܒ ܠܐܪܥܐ: ܘܥܠ ܥܡ̈ܠܐ ܕܥܼܒܕ܆ ܘܥܠ ܐܘܠܨܢ̈ܐ ܕܣܒܼܠܘ ܒܢܝ̈ܢܫܐ ܡܢܗܘܢ܀
                    ܐܝܟ ܡܐ ܕܡܢ ܠܥܠ ܐܬܥܗܕܢܢ ܕܟܕ ܡܠܬܼ ܫܢܬܐ ܕܩܡܕ ܡܗܕܐ ܕܝܠܗ ܕܥܘܿܠܐ: ܫܚܪܘܢ <pb n="337"/>
                    ܟܠܗܘܢ ܐܬܪ̈ܘܬܐ ܕܓܙܝܪܬܐ ܘܕܡܘܨܠ܆ ܘܢܚܼܬ ܢܡܣܪܘܢܝܗܝ ܥܠ ܒܝ̈ܫܬܐ ܕܣܼܥܪ ܒܗܘܢ. ܐܠܐ ܛܥܘ ܕܠܘܬ
                    ܓܒܪܐ ܡܦܬܠܐ ܘܪܚܡܐ ܕܓܢ̈ܒܐ ܡܫܟܚܝܢ ܬܪܝܨܘܬܐ: ܗܿܝ ܕܚܠܦ ܛܒܬܐ ܕܐܣܒܪ ܕܡܫܟܚܝܢ܇ ܠܒܝܫܬܐ
                    ܓܘܙܠܘ ܥܠܝܗܘܢ. ܟܕ ܠܘ ܒܠܚܘܕ ܡ̈ܠܝܗܘܢ ܠܐ ܩܒܠ: ܐܠܐ ܟܢܫ ܐܢܘܢ ܠܦ̈ܨܐ ܟܠܗܘܢ: ܕܐܥܠܘ ܠܗ
                    ܒܢܝ̈ܢܫܐ ܡܣܟ̈ܢܐ ܡܛܠ ܐܘܠܨܢܗܘܢܼ. ܘܫܠܡ ܐܢܘܢ ܠܗ. ܘܐܦ ܐܘܣܦ ܠܗ ܥܠ ܐܝܩܪܗ. ܘܣܡܗ ܠܥܐ ܡܢ
                    ܟܠܗܘܢ ܪܘܪ̈ܒܢܘܗܝ. ܘܐܦ ܦܩܕܗ ܕܢܥܒܕ ܥܡ̈ܠܐ ܡܢܗܘܢ ܘܒܗܘܢ ܕܡ̈ܕܝܢܬܐ: ܟܠ ܡܕܝܢܬܐ ܥܡܠܗܿ ܡܢܗܿ
                    ܘܒܗܿ. ܗܼܘ ܕܝܢ ܟܕ ܦܘܩܕܢܐ ܗܢܐ ܢܣܒ ܘܗܦܟ ܒܙܘܟܬܐ ܪܒܬܐܼ ܢܗܡ ܐܝܟ ܐܪܝܐ ܠܬܒܪܐ. ܘܐܝܟ ܡܐ
                    ܕܚܝܘܬܐ ܚܒܠܬܐܐܡܬܝ ܕܬܦܠ ܒܚܒܪܐ ܘܬܦܠܛ܇ ܥܠ ܒܝ̈ܫܬܐ ܕܩܡܝ̈ܬܐ ܡܘܣܦܐ. ܗܟܢܐܼ ܘܐܦ ܗܢܐܐܘܣܦ ܥܠ
                    ܒܝ̈ܫܬܐ ܩܕ̈ܡܝܬܐ ܒܥܐܦ̈ܐ ܣ̈ܓܝܐܐܼ. ܟܕ ܡܿܠܟܐ ܣܡܟܗ ܒܡܠܬܐ܀ ܘܐܦ ܗܼܘ ܐܠܗܐ ܐܘܫܛ ܠܗ ܐܝܕܐ.
                    ܐܝܟܢܐ ܕܐܦ ܐܡܪܝܐ ܐܡܼܕ: ܕܣܒ ܟܣܐ ܕܚܡܪܐ ܕܚܡܬܐ ܗܕܐ ܡܢ ܐܝܕܝܼ. ܘܐܫܩܝܗܝ ܠܟܠܗܘܢ ܥܡ̈ܡܐ
                    ܐܝܠܝܢ ܕܡܫܕܪ ܐܢܐ ܠܟ ܥܠܝܗܘܢ. ܘܢܫܬܘܢ ܘܢܬܘܪܘܢ. ܘܢܬܛܪܦܘܢ ܡܢ ܩܕܡ ܚܪܒܐ ܕܡܕܫܪ ܐܢܐ
                    ܒܝܢܬܗܘܢ. ܘܢܣܒܿܬ ܟܣܐ ܡܢ ܐܝܕܗ ܕܡܪܝܐܼ. ܘܐܫܩܝܬ ܠܟܠܗܘܢ ܥܡ̈ܡܐ ܕܫܕܪܢܝ ܡܪܝܐ ܥܠܝܗܘܢ܀ ܘܬܘܒ
                    ܐܡܼܪ: ܐܫܬܘ ܘܐܪܘܘ ܘܐܛܪܦܘ ܘܦܠܘܼ ܘܠܐ ܬܩܘܡܘܢ ܡܢ ܩܕܡ ܚܪܒܐ ܕܡܫܕܪ ܐܢܐ ܒܝܢܬܟܘܢ.. ܘܬܘܒ
                    ܐܡܼܪ: ܘܐܢܬܘܢ ܡܟܪܐ ܬܙܟܘܢܼ ܠܐ ܬܙܟܘܢ. ܡܛܠ ܕܚܪܒܐ ܩܿܪܐ ܐܢܐ ܥܠ ܟܠܗܘܢ ܥܡܘܪ̈ܝܗܿ ܕܐܠܥܐ
                    ܐܡܿܪ ܡܪܝܐ. ܡܪܝܐ ܡܢ ܡܪܘܡܐ <pb n="338"/> ܢܢܗܡܼ. ܘܡܢ ܡܥܡܪܐ ܕܩܘܕܫܗ ܢܬܠ ܩܠܗ. ܡܢܗܡ
                    ܢܢܗܡ ܥܠ ܕܝܪܗ. ܝܗܝܿ ܝܗܝܿ ܐܝܟ ܥܨܘܪܐ ܢܥܢܐܼ ܥܠ ܟܠܗܘܢ ܥܡ̈ܡܐ ܕܐܪܥܐ. ܡܼܛܐ ܪܓܘܫܝܐ ܥܕܡܐ
                    ܠܣܘ̈ܦܝܗܿ ܕܐܪܥܐ. ܡܛܠ ܕܕܝܢܐ ܠܡܪܝܐ ܥܡ ܟܠܗܘܢ ܥܡܘܪ̈ܝܗܿ ܕܐܪܥܐ.. ܫܪܝܪܐܝܬ ܕܕܝܢܐ ܗܘܼܐ
                    ܠܡܪܝܐܼ ܥܡ ܟܠܗܘܢ ܥܡܘܪ̈ܝܗܿ ܕܐܪܥܐ ܒܫܢܬܐ ܗܕܐ: ܡܛܠ ܕܠܐ ܗܘܼܐ ܚܕ ܥܡܐ ܐܘ ܡܠܟܘܬܐ ܕܗܘܼ،
                    ܒܢܝܚܐ. ܐܠܐ ܟܠܗܘܢ ܒܚܕܐ ܫܘܝܘܬܐ ܐܘܠܨܢܐ ܬܟܒܘ ܥܠܝܗܘܢ܇ ܡܛܠ ܕܟܘܠܗܘܢ ܐܫܬܝܘ ܡܢ ܟܣܐ ܕܐܝܕܗ
                    ܕܡܪܝܐ. ܘܬܘܪܼ. ܘܐܬܛܪܦܘ ܦܘܪ̈ܣܐ ܒܗܿܝ ܕܠܐ ܐܬܝܗܒܘ ܠܗܘܢ ܥܿܛܐ. ܛܝ̈ܝܐ ܒܬܒ̈ܥܬܐ܆ ܘܝܗܘܕܝ̈ܐ
                    ܘܟܪ̈ܣܛܝܢܐ ܥܡܗܘܢ. ܘܡܨܪ̈ܝܐ ܘܐܪ̈ܡܢܝܐ ܘܣ̈ܢܕܝܐ ܘܟܠܗܘܢ ܥܡ̈ܡܐ ܐܬܪܕܦ ܒܡܕܬܐ ܩܫܝܬܐ. ܘܡܟܝܠ
                    ܡܘܕܥܐ ܗܕܐܼ ܕܡܢ ܟܣܐ ܗܢܐ ܐܫܬܝܘ. ܚܘܝܬ ܐܢܘܢ ܠܡ ܠܥܡܟ ܩܫ̈ܝܬܐ ܘܐܦ ܐܫܩܝܬ ܐܢܘܢ ܚܡܪܐ
                    ܕܠܝܚܐ. ܟܕ ܐܦܠܐ ܐܪܥܐ ܕܪ̈ܗܘܡܝܐ ܐܫܬܘܙܒܬ ܡܢ ܐܘܠܨܢܐ ܗܢܐ ܡܪܝܪܐ. ܐܠܐ ܒܚܕܐ ܫܘܝܘܬܐ ܕܪܚܡܬ
                    ܟܣܦܐ ܢܦܼܠ ܪ̈ܝܫܢܝܗܘܢ ܕܥܡ̈ܡܐܼ. ܕܝܠܢ ܐܦ ܕܝܠܗܘܢ: ܡܛܠ ܕܡܙܓܐ ܕܒܟܣܐ ܚܕ ܗܼܘ ܠܟܠܗܘܢ
                    ܥܡ̈ܡܐ.. ܣܒܿܥܬ ܠܡ ܨܥܪܐ ܡܢ ܐܝܩܪܐ.. ܐܡܪ ܐܦ ܚܒܩܘܩܼ. ܐܫܬܝ ܐܦ ܐܢܬ ܘܐܬܛܪܦ܆ܛ ܘܢܗܦܘܟ ܥܠܝܟ
                    ܟܣܐ ܕܝܡܝܢܗ ܕܡܪܝܐ. ܘܨܥܪܐ ܥܠ ܐܝܩܪܟ. ܡܛܠ ܕܚܛܘܦܝܐ ܕܠܢܢ ܢܟܣܝܟ. ܘܒܙܬܐ ܕܚܝܘܬܐܼ ܬܕܠܚܟ ܡܢ
                    ܕܡܐ ܕܒܪܢܫܐ܆ ܘܚܘܦܝܐ ܕܐܪܥܐ ܘܕܡܕܝܢܬܐ ܘܕܟܠܗܘܢ ܥܡܘܪ̈ܝܗܿ.. ܗܐ ܚܘܝ ܢܒܝܐ ܗܢܐܼ. ܕܟܣܐ
                    ܩܕܡܝܐ ܕܐܫܬܝܬ ܐܪܥܐ ܘܥܡܘܪ̈ܝܗܿ ܒܫܢܬܐ ܕܩܕܡ ܗܕܐܼ. ܡܢ ܐܝ̈ܕܝ ܡܪܝܐ ܢܦܼܩ. ܟܕ ܡܘܕܥ ܘܐܡܿܪܼ.
                    ܕܢܗܦܘܟ ܥܠܝܟ ܟܣܐ ܕܝܡܝܢܐ ܕܡܪܝܐ. ܘܨܥܪܐ ܥܠ ܐܝܩܪܟ܀ <pb n="339"/> ܗܐ ܠܡ ܣܿܐܡ ܐܢܐ
                    ܒܨܗܝܘܢ ܟܐܦܐ ܕܬܘܩܠܬܐܼ ܘܐܒܢܐ ܕܟܫܠܐ. ܘܟܠ ܡܿܢ ܕܢܿܦܠ ܥܠܝܗܿ ܬܕܪܝܘܗܝ. ܘܟܠ ܕܬܦܠ ܥܠܘܗܝܼ
                    ܢܬܪܥܥ. ܗܠܝܢ ܒܡܘܣܐ ܗܘܼ̈ܝ: ܕܐܢ ܩܒܿܠܝܢ ܗܘܘܼ. ܪܘܓܙܐ ܡܿܝܬܝܢ ܥܠܝܗܘܢ. ܘܐܢ ܠܐܼ ܚܪܒܐ. ܘܡܢ
                    ܟܠ ܓܒܝܼܗܢ ܝܒܫܬܐ. ܟܕ ܐܦ ܗܦܟ ܐܝܟ ܡܐ ܕܐܡܼܪܢܢ ܡܢ ܠܥܠ: ܘܡܪܝܐ ܝܗܼܒ ܬܘܩܠܬܐ ܠܟܠܗܘܢ ܥܡ̈ܡܐ
                    ܩܕܡܘܗܝ. ܘܫܿܦܼܠ ܐܢܘܢ. ܒܥܪܝܐ ܘܒܩܘܪܐ. ܘܒܬܠܓܐ ܘܒܓܠܝܕܐ. ܐܝܟܢܐ ܕܠܐ ܡܫܟܚܝܢ ܗܘܘ ܠܡܦܩ
                    ܘܠܥܪܩ ܡܢ ܩܕܡܘܗܝ܇ ܡܢ ܩܫܝܘܬܐ ܪܒܬܐ ܕܝܠܗ ܕܩܘܪܐ. ܘܐܢ ܕܝܢ ܢܓܕܫ ܘܢܥܪܘܩ ܚܕ ܡܢܗܘܢܼ. ܕܠܐ
                    ܬܘܗܝܐ ܥܿܛܦ ܗܘܐܼ. ܟܕ ܠܝܬ ܗܘܐ ܒܪ ܐܢܫܐ ܕܢܐܙܠ ܒܬܪܗ. ܘܡܕܡܐܼ. ܕܐܝܟ ܗܿܘ ܕܒܐܣܘܪ̈ܐ
                    ܩܠܝܠܐܝܬ ܡܢ ܪ̈ܕܘܦܐ ܡܬܬܚܕ ܘܐܬܿܐ ܠܒܝܬܗ. ܟܕ ܐܦ ܠܐܟܣܝܗܿ ܗܕܐ ܡܢܢ ܢܒܝܐ. ܐܠܐ ܐܡܿܪ: ܕܐܢ
                    ܬܩܝܡ ܒܡܪܘܡܐ ܩܢܟܼ ܡܢ ܬܡܘܢ ܐܚܬܟܼ. ܘܐܢ ܬܚܘܬ ܐܦ ܠܫܝܘܠܼ ܡܢ ܬܡܢ ܐܣܩܟ. ܘܐܫܠܡܟ ܒܐܕܝܐ
                    ܕܐܝܠܝܢ ܕܒܥܝܢ ܢܦܫܟ.. ܘܬܘܒ: ܘܢܕܘܫܝܘܗܝ ܐܝܟ ܣܝܢܐ ܕܫܘ̈ܩܐ. ܘܐܝܟ ܙܒܢܐ ܥܠ ܐܦ̈ܝ ܐܪܥܐܼ.
                    ܘܠܝܬ ܕܡܦܨܐ܀ ܟܕ ܡܘܕܥܐ ܗܕܐܼ ܕܡܢ ܩܕܡ ܡܪܝܐ ܐܬܬ ܥܠܝܢ. ܟܕ ܥܛܦ ܗܢܐ ܢܗܡܼ ܐܝܟ ܐܪܝܐ
                    ܠܬܒܪܐ.. ܘܫܐܠܼ ܘܐܦ ܝܠܦ ܥܠ ܐܢ̈ܫܐ ܥܢ̈ܬܐ ܘܕܠܐ ܪ̈ܚܡܐ: ܘܥܼܒܕ ܐܢܘܢ ܥܡ̈ܠܐ ܒܡ̈ܕܝܢܬܗܘܢ ܗܕܐ
                    ܕܝܬܝܪ ܡܢ ܟܠܗ̈ܝܢ ܒܫܬܼ ܠܒܢܝ̈ܢܫܐ ܡܣ̈ܟܢܐ. ܡܛܠ ܕܠܐ ܢܡܣܪܘܢܝܗܝ ܐܫܟܚܼ. ܒܗܿܝ ܕܐܝܬܘܗܝ ܒܪ
                    ܐܬܪܐܼ. ܘܐܦܠܐ ܡܕܡ ܛܼܫܐ ܗܘܐ ܡܢ ܩܕܡܘܗܝ. ܓܒܝ ܠܗ ܕܝܢ ܐܦ ܗܼܘ ܪܘܪ̈ܒܢܐ ܕܡܕܝܢܬܐ ܘܕܐܬܪܐ.
                    ܘܥܒܕ ܐܢܘܢ ܠܗ ܚܒܪ̈ܐ. ܘܓܢܒܝܢ ܗܘܘ ܡܟܝ ܓܠܝܐܝܬܼ. ܗܼܢܘܢ ܘܥܡ̈ܠܐ. ܘܠܝܬ ܕܬܒܥ ܒܐܝܕ̈ܝܗܘܢ.
                    ܘܐܦ ܗܼܢܘܢ ܡ̈ܣܟܢܐ ܗܘܼܘ ܒܐܘܠܨܢܐ ܪܒܐܼ. ܘܐܬܪܫܠ <pb n="340"/> ܐܝܕ̈ܝܗܘܢ ܘܬܘܪ ܠܒܗܘܢ.
                    ܘܐܬܦܣܩ ܚܨܗܘܢ ܡܢ ܫܼܡܥܐ ܕܬܝܬܗ ܕܪܫܝܥܐ. ܘܐܒܼܕ ܣܒܗܘܢ. ܡܛܠ ܕܕܚܠܬܐ ܐܝܕܐ ܕܕܚܠ ܡܢܗܿ. ܐܬܬܼ
                    ܥܠܝܗܘܢ. ܘܡܢ ܡܕܡ ܕܙܥܘܢ ܡܼܛܐ ܥܠܝܗܘܢ. ܠܐ ܫܠܘ ܘܠܐ ܫܟܬ ܐܦܠܐ ܢܚܘ܆ ܘܐܬܐ ܪܘܓܙܐ. ܐܝܟ
                    ܕܐܡܼܪ ܐܝܘܒ܀ ܥܼܒܕ ܗܢܘܢ ܥܡ̈ܠܐ ܠܟܠ ܩܪܝܬܐ ܚܕ:ܟܕ ܐܦ ܐܝܬ ܥܡܗ ܐܚܪ̈ܢܐ ܣ̈ܓܝܐܐ. ܟܕ ܐܦ
                    ܩ̈ܫܝܢ ܗ̈ܘܼܝ ܬܒ̈ܥܬܗܘܢ ܕܝܠܗܘܢܼ ܓܙܝܬܐ ܕܬܒܿܥܝܢ ܗܘܘ. ܒܗܿܝ ܕܓ̈ܢܒܐ ܘܠܣ̈ܛܝܐ ܘܦ̈ܣܩܝ
                    ܐܘܪ̈ܚܬܐ ܐܝܬܝܗܘܢ. ܘܗܠܝܢ ܓܒܘ ܘܣܡܘ ܐܢܘܢ ܕ̈ܝܢܐ. ܟܬܝܒ ܕܡ̈ܠܟܐ ܥܘ̈ܠܐܼ ܟܠܗܘܢ ܦܠܚܝ̈ܗܘܢ
                    ܥܘ̈ܠܐ ܐܢܘܢ. ܘܗܟܢܐ ܒܐܘܠܨܢܐ ܒܫܝܐ ܘܒܡ̈ܚܘܬܐ ܘܒܢ̈ܓܕܐ ܡܪܝܪ̈ܐ: ܬܒܿܥܝܢ ܗܘܘ ܠܒܢ̈ܝܢܫܐ
                    ܡܣܗܟܢܐ. ܟܕ ܐܦ ܝܬܝܪ ܡܢ ܦܠܓܐ ܕܬܒܥܬܗܘܢܼ ܗܢܘܢ ܫܿܩܠܝܢ ܗܘܘ ܒܐܓܪܗܘܢ. ܘܗܝܕܝܢ ܥܛܦܝܢ ܬܘܒ:
                    ܒܬܪ ܕܢܣܒܝܢ ܗܘܘ ܡܢܗܘܢ ܙܘ̈ܙܐ ܒܐܓܪܗܘܢܼ. ܐܠܨ ܐܢܘܢ ܙܒܿܢ ܠܥܒܕܗܘܢ ܒܬܒܪܐܼ ܘܙܒܼܢܘܝܗ ܗܼܢܘܢ
                    ܡܢ ܐܪܓܐ ܗܿܘ ܕܡܢܗܘܢ ܢܣܒ. ܘܗܟܢ ܡܠܘ ܒ̈ܬܝܗܘܢ ܥܒܕܐ ܕܝ̈ܬܡܐ ܘܕܐܪ̈ܡܠܬܐ. ܘܐܦ ܙܒܼܢ ܥܙܝ̈ܗܘܢ
                    ܘܬܘܪ̈ܝܗܘܢ ܘܟܠ ܕܩܢܼܝܢ. ܕܟܕ ܢܓܫ ܘܢܦܘܩ ܚܕ ܡܢܗܘܢ ܠܐܬܪܐܼ ܠܐ ܩܼܢܐ ܡܕܡ. ܘܒܫܘܪܝܐܼ ܐܓܪܐ
                    ܕܝܠܗ ܬܒܥ ܘܒܬܪܟܝܢ ܐܠܨ ܐܢܘܢܼ ܘܙܒܼܢ ܥܒܕܗܘܢ ܗܼܘ. ܘܐܝܿܢܐ ܥܘܠܐ ܢܗܘܐ ܕܒܝܫ ܡܢ ܗܢܐ. ܟܕ ܐܦ
                    ܪ̈ܝܫܝ ܩ̈ܠܝܡܐ ܘܫ̈ܠܝܛܢܐܼ ܫܘ̈ܬܦܐ ܐܝܬܝܗܘܢ ܗܘܘܼ ܒܪܘܫܥܐ ܗܢܐ. ܕܝܬܝܪ ܡܢ ܟܠ ܫܟܝܚܐ ܗܘܬܼ
                    ܠܘܬܗܘܢ ܓܢܒܘܬܐ. ܪܘܪ̈ܒܢܝܟ ܠܡ ܡܪܘܕܝܢܼ ܘܫܘ̈ܬܦܐ ܐܢܘܢ ܕܓܢܒ̈ܐ. ܟܕ ܒܗܠܝܢ ܡܪ̈ܪܐ ܬܒܥ ܬܘܠܬܐ
                    ܘܬܪ̈ܝܢ: ܟܕ ܠܐ ܫܘܪܝܐ ܐܬܝܕܥ ܐܦܠܐ ܫܘܠܡܐ.ܘܠܐ ܡܘܢ ܫܩܠܝܢ ܡܘܕܥܝܢ ܐܦܠܐ <pb n="341"/> ܡܘܢ
                    ܕܩܛܥܝܢ ܘܫܿܕܝܢ ܐܕܕܥ: ܡܛܠ ܕܟܠܗܘܢ ̈ܗܘܦܟܝܗܘܢ ܕܓܢܒ̈ܐ ܘܕܠܣ̈ܛܝܐ ܘܕܦܣܩ̈ܝ ܐܘܪ̈ܚܬܐ
                    ܐܝܬܝܗܘܢ. ܠܒܟ ܠܐܢ̈ܫܐ ܝܕ̈ܝܥܐ ܘܒ̈ܢܝ ܚܐܪ̈ܐ ܕܝܠܗ ܕܐܬܪܐ: ܘܙܒܼܿܢ ܟܠܗ ܩܢܝܢܗܘܢܼ ܥܡ ܟܠ
                    ܕܩܢܼܝܢ܆ ܘܐܚܪܒ ܘܐܘܒܕ ܐܢܘܢ ܡܢ ܐܦ̈ܝ ܐܪܥܐ. ܘܠܐ ܣܦܩܬ ܠܗܘܢ ܗܕܐܼ. ܕܢܣܼܒ ܟܠ ܕܩܢܼܝܢ. ܐܠܐ
                    ܕܐܦ ܬܒܥܝܢ ܗܘܘ ܠܗܘܢ ܡܕܡ ܕܠܐ ܩܢܘ. ܥܒܕ ܕܝܢ ܥܡ̈ܠܐ ܕܥ̈ܠܬܐ ܣ̈ܓܝܐܬܐ. ܕܙܿܕܩ ܐܠܡܠ ܕܛܝ̈ܝܐ.
                    ܘܬܒܥ ܐܢܘܢ ܒܥ̈ܦܐ ܣ̈ܓܝܐܐ. ܥܒܕ ܠܣܩ̈ܛܐ ܥܬܝ̈ܩܐ. ܘܟܠ ܕܥܣܪ̈ܐ ܙܘ̈ܙܐ ܣܝܡܼ. ܬܒܥܘܝܗܼ
                    ܬܠ̈ܬܝܢ܇ ܘܓܼܕܫ ܐܪ̈ܒܥܝܢ. ܘܥܒܿܕܝܢ ܗܘܘ ܒܪ̈ܝܬܐ ܡܢܗܘܢ ܘܒܗܘܢܼ. ܘܢܿܦܩܝܢ ܫܿܕܝܢ ܒܐܬܪܐ ܥܠ
                    ܥܒܪ̈ܝ ܐܘܪܚܐ. ܘܓܕܫ ܕܥܠ ܒܘ̈ܟܢܐ ܕܝܠܗ ܕܐܬܪܐ ܥܒܿܕܝܢ ܗܘܘ ܘܫܿܕܝܢ ܒܪ̈ܝܬܐ. ܘܥܠ ܡܗܓܪ̈ܐܼ
                    ܘܫܿܕܝܢ ܠܗ̈ܝܢ ܥܠ ܟܪ̈ܣܛܝܢܐ. ܟܕ ܠܘ ܥܠ ܒܛܝܠܘܬܐ ܕܡܫܠܡܢܘܬܐ ܟܪܟܝܢ܆ ܐܠܐ ܕܢܣܟܪܘܢ
                    ܠܝܥܢܘܬܗܘܢ ܒܪܚܡܬ ܟܣܦܐ. ܦܣܩܝܢ ܗܘܘ ܘܫܿܕܝܢ ܩ̈ܛܝܥܝܬܐ ܕܠܐ ܒܪ̈ܚܡܐܿ. ܥܠ ܐܬܪܐ ܘܥܠ ܐܘܓܪ̈ܣܐ
                    ܕܛܝ̈ܝܐܼ. ܟܕ ܠܐ ܝܕܝܥ̈ܢ ܥ̈ܠܠܬܗܝܢ. ܟܕ ܗܼܝ ܫ̈ܬܐܣܐ ܕܒܝܗܫܬܐ ܡܢ ܠܬܚܬ ܗܿܘܝܐ. ܘܥܡ̈ܠܐ ܬܘܒ
                    ܡܘܣܦܝܢ ܗܘܘ ܐܟܘܬܗܿ. ܘܪ̈ܝܫܝ ܩ̈ܠܝܡܐ ܘܪ̈ܗܛܐ ܘܫ̈ܠܝܛܢܐ ܐܘܣܦ ܥܠܝܗܝܢ ܬܘܒ. ܘܗܟܢܐ ܒܟܠܗܘܢ
                    ܡܫܠܛܐ ܗܘܬ ܓܢܒܘܬܐ ܕܠܐ ܒܪ̈ܡܐܼ. ܘܥܥܠܒܘܬܐ ܘܥܘܼܠܐ܀</p>
                <p>ܕܠܘܬ ܗܠܝܢ ܡܙܥܩ ܢܒܝܐ ܐܫܥܐܝ ܟܕ ܐܡܿܪ܇ ܐܘܝ ܠܝ ܥܘ̈ܠܐ ܐܥܠܝܘ: ܥܘ̈ܠܐ ܥܘܼܐܐܥܠܝܘ. ܕܚܠܬܐ
                    ܘܓܡܘܨܐ ܘܦܚܐ ܥܠܝܟ܆ ܥܡܘܪܐ ܕܐܪܥܐ. ܘܡܿܢ <pb n="342"/> ܕܢܥܪܘܩ ܡܢ ܩܠܐ ܕܕܚܠܬܐ ܢܦܠ
                    ܒܓܡܘܨܐ. ܘܡܿܢ ܕܢܣܩ ܡܢ ܓܘ ܓܡܘܨܐ ܢܬܬܚܕ ܒܦܚܐ. ܡܛܠ ܕܡܘܣܟ̈ܐ ܡܢ ܡܪ̈ܘܡܐ ܐܬܦܬܚܘ. ܘܙܥܼ
                    ܫܬܐܣ̈ܝܗܿ ܕܐܪܥܐ. ܡܕܠ ܬܕܘܠ ܐܪܥܐ. ܘܡܡܘܛ ܬܡܘܛ ܐܪܥܐ. ܘܡܙܥ ܬܙܘܥ ܐܪܥܐ ܐܝܟ ܪܘܝܐܼ. ܘܬܢܘܕ
                    ܐܝܟ ܥܪܙܠܐ. ܘܢܥܫܢ ܥܠܝܗܿ ܥܘܼܠܗܿ. ܘܬܦܠܼ ܘܠܐ ܬܘܣܦ ܠܡܩܡ. ܐܥܠܝܘ ܥܘ̈ܠܐ ܕܠܐ ܒܗܬܬ ܐܦ̈ܐ.
                    ܘܙܥܬ ܐܪܥܐ ܘܡܛܬ. ܘܐܙܠܘ ܒܢ̈ܝܢܫܐ ܡܢ ܩܪܐ ܠܩܪܐܼ ܘܡܢ ܐܬܪܐ ܠܚܒܪܗ. ܘܥܼܫܢ ܥܘܠܗܘܢ
                    ܕܒܢ̈ܝܢܫܐ. ܐܬܚܒܠܬܼ ܐܪܥ ܘܐܣܬܚܦ ܐܦ̈ܝܗܿ. ܘܐܒܕ ܢܡܘܣܐ. ܒܗܿ ܝܕܗܘܼܐ ܥܒܼܕܐ ܐܝܟ ܡܪܗ.
                    ܘܟܗܢܐܼ ܐܝܟ ܥܡܐ. ܘܝܙܘܦܐܼ ܩܫܐ ܡܢ ܡܘܙܦܢܐ. ܘܝܬܝܪ ܡܢ ܡܪܐ ܚܘܒܐܼ ܡܿܢ ܕܚܐܒ ܠܗ.. ܘܐܦ
                    ܐܫܥܝܐ ܐܡܼܪ ܥܠ ܗܠܝܢ: ܕܗܐ ܡܪܝܐ ܡܚܒܠ ܐܪܥܐܼ ܘܡܬܪܥ ܠܗܿ. ܘܣܿܚܦ ܐܦ̈ܝܗܿ. ܘܡܒܕܪ ܥܡܘܪ̈ܝܗܿ.
                    ܘܢܗܘܐ ܥܡܐ ܐܝܟ ܟܗܢܐ. ܘܥܼܒܕܐ ܐܝܟ ܡܪܗ. ܘܐܡܬܐܼ ܐܝܟ ܡܪܬܐܿ. ܝܙܘܦܐ ܐܝܟ ܡܘܙܦܢܐ. ܩܿܢܝܐܼ
                    ܐܝܟ ܡܙܒܢܢܐ. ܐܝܟ ܡܪܐ ܚܘܒܐ ܕܚܐܒ ܠܗ.. ܡܬܚܒܠܘ ܠܡ ܬܬܚܒܠ ܐܪܥܐ. ܘܡܬܒܙܙܘ ܬܒܙܙ. ܡܛܠ ܕܡܪܝܐ
                    ܡܠܠ. ܐܠܬܼ ܘܝܬܒܬ ܘܐܬܐܒܠܬ ܬܒܝܠ. ܘܐܪܐ ܐܬܕܡܝܬ ܠܥܡܘܪ̈ܝܗܿ.. ܒܛܠ ܢܡܘܣܐ. ܐܬܚܠܦܘܢ ܦܘܩܕ̈ܢܐ
                    ܛܒ̈ܐ ܠܒܝ̈ܫܐ. ܒܛܠܘܢ ܩܝ̈ܡܐ ܬܪ̈ܝܨܐ ܕܥܠܡ. ܘܚܠܦܝܗܘܢ ܥܠ ܥܘܼܠܐ ܘܪܘܫܥܐ ܥܡ ܓܢܒܘܬܐ. ܐܡܼܪ
                    ܣܛܢܐ ܠܘܬ ܒܝ̈ܫܐܼ. ܕܗܐܐܗܐ ܚܘܬ ܒܗܘܢ ܥܝܢܝ. ܐܡܼܪ ܠܘܬ ܦܠܚ̈ܘܗܝܼ ܕܪܕܦܘܗܝ ܘܐܕܪܟܘܗܝ. ܠܐ
                    ܢܡܪܕ ܐܢܫ. ܠܐ ܐܢܫ ܢܬܦܠܛ ܡܢ ܪܘܫܥܐ ܩܠܝܠ ܡܢ ܣܓܝ.. ܦܪܣ ܡܨܝܕܬܗ ܘܐܬܨܝܕ ܒܗܿ ܟܠܗܘܢ ܝܠܕ̈ܘܝ
                    ܕܐܕܡ: ܐܫܟܚܬ ܐܝܕܗ ܐܝܟ ܩܼܢܐ ܠܟܢܫܐ ܕܥܡ̈ܡܐ. ܘܐܢܫ ܠܐ ܐܬܫܬܘܙܒ ܡܢ ܚܛܝܬܐ. ܐܦܠܐ ܐܦܝ̈ܣܩܦܐ
                    ܐܘ ܟܗ̈ܢܐ ܐܘ ܕܝ̈ܢܐ. ܐܘ ܡܢ <pb n="343"/> ܡܣܘܪܝܐ ܐܘ ܡܢ ܚܛܘܦܝܐ ܚܕ ܕܚܕ. ܐܘ ܡܢ
                    ܡܟܠܩܪ̈ܨܐ ܘܨܘ̈ܚܝܬܐ ܘܓܘ̈ܕܦܐܼ. ܘܣܢܐܬܐ ܘܪܛܢܐܼ. ܐܘ ܓܢܒܘܬܐ ܐܘ ܓܘܪܐܼ ܐܘ ܗܦܘܟܝܐ ܕܒܩܒܪ̈ܐ.
                    ܟܠܗܘܢ ܙܪ̈ܥܘܗܝ ܕܐܟܠܩܪܨܐ ܗܫܐ ܐܙܕܪܥ ܨܝܕ ܟܠܢܫ: ܐܝܟ ܕܪܓܗ ܘܐܝܟ ܚܝܠܗ ܚܿܒܨ ܗܘܐ ܟܠܢܗ: ܐܝܟ
                    ܕܪܓܗ ܘܐܝܟ ܚܝܠܗ ܚܿܒܨ ܗܘܐ ܟܠܢܫ ܥܠ ܒܝ̈ܫܬܐ. ܠܗܠܝܢ ܟܕ ܚܙܐ ܗܼܘ ܢܒܝܐ ܐܡܿܪ: ܡܛܠ ܗܠܝܢ
                    ܬܬܒܠ ܒܐܠܝܐ ܐܪܥܐ. ܘܢܬܚܝܒܘܢ ܟܠܗܘܢ ܥܡܘܪ̈ܝܗܿ. ܝܬܼܒ ܒܐܒܠܐ ܥܒܘܪܐ. ܘܐܠ̈ܝ ܓܘܦ̈ܢܐ܆ ܘܬܬܢܚܘ
                    ܟܠ ܚܕ̈ܝܝ ܠܒܐ. ܒܛܠܬܼ ܚܕܘܬܐ ܘܦ̈ܠܓܐ. ܘܫܠܝ ܩܠܐ ܕܕܝܨܐ. ܘܒܛܠܬܼ ܚܕܘܬܐ ܘܟܢܪ̈ܐ ܘܙܡܪܐ. ܠܐ
                    ܢܫܬܘܢ ܚܡܪܐ. ܢܐܡܪ ܫܟܪܐ ܠܫܬܝ̈ܗܘܝ܆ ܐܬܬܒܙܬܼ ܩܪܝܬܐ. ܘܐܬܬܚܕܘ ܟܠ ܒܝܬ ܡܕ̈ܢܐ. ܐܝܠܠܬܐ ܥܠ
                    ܚܡܪܐ ܒܫ̈ܘܩܐ. ܒܛܬܼ ܟܠܗܿ ܚܕܘܬܐ ܘܥܼܒܪ ܕܝܨܐ. ܘܥܠ ܚܦܠܝܗܘܢ ܚܒܿܠܐ ܘܕܘܘܢܐ ܘܡܪܪܐ. ܗܠܝܢ ܠܘ
                    ܡܢ ܫܡܥܐ ܐܬܼܝ ܠܢ: ܐܠܐ ܩܕܡ ܥ̈ܝܢܝܢ ܚܙܝܢ ܐܢܝ̈ܢ.. ܥܒܕܘ ܒܢ̈ܝܢܫܐ ܒܚܕ̈ܕܐ ܟܠܗ̈ܝܢ ܒܝ̈ܫܬܐ.
                    ܘܣܼܥܘ ܥܠ ܝܚܝܕ̈ܝܐ ܘܚܒ̈ܝܫܐ ܘܐܣܛܘ̈ܢܝܐ: ܘܐܚܬܘ ܠܣܓܝ̈ܐܐ ܡܢ ܐܣ̈ܛܘܢܐܼ. ܘܐܦܩ ܠܚܒܝ̈ܫܐ ܡܢ
                    ܒܝܬ ܚܒܘ̈ܫܝܐ. ܕܝܪ̈ܝܐ ܗܿܢܘܢ ܕܒܟ̈ܢܘܫܝܐ ܩܕ̈ܝܫܐ ܕܒܥܘܡܪ̈ܐ ܕܕܝܪ̈ܬܐ ܟܢܝܟܐܝܬ ܘܩܕܝܫܐܝܬ
                    ܟܢܫܝܢ܆ ܝܬܝܪ ܡܢ ܟܠ ܣܒܼܠܘ ܐܘ̈ܠܨܢܐ ܘܪ̈ܕܘܦܝܐ ܘܢܓܕ̈ܐ ܡܪܝܪ̈ܐܼ ܡܢ ܥܠܬ ܬܒ̈ܥܬܐ ܕܕܝ̈ܢܐ.
                    ܢܕܥ ܐܦ ܢܣܬܟܠ ܗܿܘ ܕܩܿܪܐܼ. ܕܠܐ ܡܡܬܘܡ ܐܬܚܙܝ ܒܥܠܡܐ ܪܕܘܦܝܐ ܕܩܫܐ ܡܢ ܕܫܢܬܐ ܗܕܐ. ܘܐܠܘ
                    ܚܒܝܟܐ ܠܐ ܐܝܬܘܗܝ ܪܕܘܦܝܐ ܗܢܐ܆ ܒܝܕ ܗܿܝ ܕܟܠܗܘܢ ܥܡ̈ܡܐ ܐܠܝܨܝܢ ܗܘܘ ܒܗ܆ ܘܕܪܝܦܝܢܼ ܝܬܝܪ ܡܢ
                    ܟܠ ܕܩܕܡܝܗܿ: ܐܝܬ ܗܘܐ ܠܝ ܠܡܫܒܚܘ ܠܣܗܕ̈ܘܬܐ ܕܝܘܡܢ. ܐܦܠܐ ܐܢ ܐܢܫ ܩܢܼܐ ܗܘܐ ܡܕܡ ܘܨܿܒܐ ܗܐ
                    ܠܡܥܪܩ܆ ܐܝܟ ܡܐ ܕܒܐܣܘܪ̈ܐ ܡܬܣܪ ܗܘܐ܆ ܥܕܡܐ ܕܡܬܫܠܚܼ. ܘܠܐ <pb n="344"/> ܦܫ ܗܘܐ ܡܕܡ.
                    ܘܗܝܕܝܢ ܡܫܬܪܐ ܡܐ ܕܐܣܬܪܩ ܡܢ ܟܠܡܕܡ ܘܥܼܪܩ. ܟܕ ܐܝܬ ܗܘܐ ܡܕܡ ܠܚܕ ܡܢܗܘܢܼ. ܕܢܥܪܘܩ ܠܐ ܡܨܝܐ
                    ܘܐܢ ܢܥܪܘܩ ܗܼܝ ܗܝܿ ܐܘܪܚܐ ܡܫܠܚܐ ܗܘܬܼ ܠܗ: ܘܐܢ ܢܗܐܘ ܘܢܣܝܡ ܥܒܿܕܗ ܒܐܪܥܐܼ. ܗܼܝ ܗܿܝ
                    ܕܘܟܬܐ ܩܪܝܐ ܗܘܬ ܥܠܘܗܝܼ. ܕܗܐ ܥܒܿܕܗ ܕܦܠܢܼ ܬܘ ܣܒܘܢܝܗܝ. ܘܐܢ ܠܘܬ ܐܢ̈ܫܐ ܢܣܝܡܼ. ܗܼܘ ܗܿܘ
                    ܕܥܒܿܕ ܠܗ ܣܬܪܐܼ ܗܼܘ ܡܫܡܠܐ ܗܘܐ ܠܗ ܕܘܟܬ ܓܢܒ̈ܐ ܘܠܣ̈ܛܝܐ܀ ܥܠ ܗܠܝܢ ܐܡܿܪ ܢܒܝܐ ܥܘܒܕܝܐܼ.
                    ܕܐܢ ܬܬܪܝܡ ܐܝܟ ܢܫܪܐ܆ ܘܐܢ ܒܝܢܬ ܟܘ̈ܟܒܐ ܬܣܝܡ ܩܢܟܼ. ܡܢ ܬܡܢ ܐܚܬܟ܇ ܐܡܿܪ ܡܪܝܐ. ܘܬܘܒ ܐܡܪ:
                    ܕܐܝܟܢ ܐܬܒܨܝ ܥܝܣܘ ܘܢܒ̈ܥ ܡܛܫ̈ܝܬܗ. ܗܪܟܐ ܐܝܬ ܗܘܼܐ ܠܡܚܙܐܼ. ܕܟܕ ܡܬܛܫܐ ܡܢܐܢܫ ܡܕܡ
                    ܘܩܠܝܠܐܝܬ ܡܬܓܠܐ... ܘܗܘܫܥ ܬܘܒ ܐܡܼܪ: ܕܡܢ ܣܘܓܐܐ ܕܥܘܠܐܐܬܝܬܪܬ ܫܪܝܚܘܬܐ. ܘܬܘܒܼ ܘܫܪܝܚܘܬܐ
                    ܒܒܝܬܗ ܕܐܠܗܐ. ܣܓܬܼ ܫܪܝܚܘܬܐ ܒܟܠܢܫܼ. ܘܥܘܠܐ ܘܓܕܠܬܐ ܘܡܣܒ ܒܐܦ̈ܐ.. ܫܛܘ ܥܡܝܼ ܠܝ ܠܐ ܝܼܕܥ.
                    ܒܢ̈ܝܐ ܐܢܘܢ ܣܟ̈ܠܐ: ܚܟܝܡܝܢ ܠܒܝܫܬܐܼ ܘܛܒܬܐ ܠܐ ܝܕܥܝܢ. ܚܿܪܬ ܠܡ ܒܐܪܥܐ ܘܗܐ ܬܘܗ ܘܒܘܗ܇ ܐܡܪ
                    ܩܕܝܫܐ ܐܪܡܝܐ.. ܗܘܬܼ ܐܪܥܐ ܟܠܗܿ ܬܘܗ ܘܒܘܗ: ܘܩܛܪ ܚܫܘܟܐ ܕܚܛܝܬܐ ܘܕܥܘܠܐܥܠ ܐܦ̈ܝܗܿ.</p>
                <p>ܐܙܕܒܢ ܟܠܗ ܩܢܝܢܗܿ ܕܐܪܥܐ. ܘܣܓܘ ܬܓܪ̈ܝܗܿ ܝܬܝܪ ܡܢ ܟܘ̈ܟܒܝ ܫܡܝܐܼ. ܐܝܟ ܡܐ ܕܒܕܩ ܠܢ ܐܦ
                    ܢܚܘܡ. ܥܙ̈ܐ ܒ̈ܛܢܬܐ ܬܪ̈ܬܝܢ ܘܬܠ̈ܬܐ ܒܙܘܙܼܐ. ܘܢܩ̈ܘܬܐ ܗܟܘܬ. ܬܘܪܐ ܒܙܘܙܐ. ܚܿܡܪܐ ܒܙܘܙܐ.
                    ܒܓܠܐ ܒܥܣܪ̈ܐ ܙܘ̈ܙܐ. ܗܿܘ ܡܕܡ ܕܦܼܫ ܡܢ ܣܘܦܢܐܼ ܐܙܠ ܒܘܪܚܐ. ܡܐܢܝܗܗܘܢ ܡܦܪ̈ܓܐ ܘܪ̈ܓܝܓܐܼ.
                    ܡܐ ܕܒܙܘ ܪ̈ܝܢܐܼ ܒܙ. ܘܗܠܝܢ ܐܙܕܒܢ ܕܡܓܢ. ܗܢܘ ܕܝܢ ܡܐܢܐ ܕܥܒܝܕ ܒܥܣܪ̈ܝܢ ܘܒ̈ܬܠܬܝܢ ܙܘ̈ܙܐܼ.
                    ܐܙܠ ܒܬܪ̈ܝܢ ܬܠ̈ܬܐ ܙܘ̈ܙܐ܀ ܘܟܕ ܐܫܬܠܚܬܼ ܐܪܥܐ ܘܩܪܒ ܝܘܡ̈ܬܐ ܩܕ̈ܝܫܐ ܕܨܘܡܐ <pb n="345"/>
                    ܘܥܿܠܝܢ ܫ̈ܒܐ ܗܠܝܢ ܕܡܬܩܪܝܢ ܕܒܣܡܐܼ. ܐܠܐ ܚܢܢ ܠܘ ܕܒܣܡܐ ܡܟܢܝܢܢ ܠܗܝܢ܆ ܐܠܐ ܕܡܪܪܐ ܘܕܥܩ̈ܬܐ
                    ܟܠܗܿܫ ܢܬܐ. ܘܗܟܢܐ ܐܬܝܒܠ ܐܘܠܨܢܐ ܗܢܐ ܟܠܗ ܨܘܡܼܐ ܩܕܝܫܐ܆ ܘܥܕܡܐ ܕܥܒܪ ܚܕܒܫܒܐ ܚܕܬܐ. ܘܒܛܠ
                    ܥܕ̈ܥܝܕܐ ܘܚ̈ܕܒܝܫܒܐ. ܒܛܠ ܒܥܘ̈ܬܐ ܗܠܝܢ ܕܐܝܟ ܥܝܕܐ ܥܒܕ ܒܝܘܡ̈ܝ ܨܘܡܐ ܘܐܘ̈ܫܥܢܐ ܘܚ̈ܕܒܫܒܐ.
                    ܟܪ̈ܣܛܝܢܐ ܥܩܪܘܢ ܟܠܗܝܢ ܨܒܘ̈ܬܐ ܕܦܪܙܠܐ ܘܕܩܝܣܐ ܡܢ ܒܬܝ̈ܗܘܢ ܘܙܒܢ. ܘܥܩܪ ܬܪ̈ܥܝܗܘܢ ܙܒܢ. ܟܕ
                    ܡܣܟܝܢ ܠܛܒܬܐ. ܠܚܪܬܐ ܐܦ ܩܪ̈ܝܬܐ ܕܒܒ̈ܬܝܗܘܢ ܥܩܪ ܘܙܒܢܘ. ܘܗܝܕܝܢ ܫܒܼܩ ܠܚܪ̈ܒܬܐ ܕܒ̈ܬܝܗܘܢ:
                    ܘܥܼܪܩ ܡܫ̈ܠܚܐ. ܟܕ ܛܥܝܢ ܡܢ ܩܪܐ ܠܩܪܐ ܘܡܢ ܐܬܪܐ ܠܚܒܪܗ܀ ܗܪܟܐ ܐܝܬ ܠܡܐܡܪ ܥܡ ܢܒܝܐ ܐܪܡܝܐ:
                    ܕܐܟܠ ܥܡܐ ܡܪܪ̈ܐ ܘܐܫܬܝܘ ܡ̈ܝܐ ܡܪܝܪ̈ܐ. ܘܐܬܒܕܪ ܒܝܢܬ ܥܡ̈ܡܐ ܕܠܐ ܝܕܥܼ ܐܢܘܢ ܗܢܘܢ
                    ܘܐܒܗ̈ܝܗܘܢ. ܘܐܫܬܕܪ ܒܬܪܗܘܢ ܚܪܒܐ ܥܕܡܐ ܕܐܬܓܡܪ܀ ܘܐܫܝܥܐ ܬܘܒ ܐܡܼܪ: ܕܢܗܘܘܢ ܐܝܟ ܛܒ̈ܝܐ
                    ܕܥܪܩܝܢܼ ܘܐܝܟ ܥܢܐ ܕܠܝܬ ܠܗܿ ܡܟܢܫܢܐ. ܐܢܫ ܠܥܡܗ ܢܬܦܢܘܢ. ܘܓܒܪ ܠܐܪܥܗ ܢܥܪܩܘܢ. ܘܬܘܒܼ
                    ܢܬܡܠܘܢ ܒܬܝ̈ܗܘܢ ܒܢ̈ܬ ܩ̈ܠܐܼ. ܘܫܐܕ̈ܐ ܢܪܩܕܘܢ ܬܡܢ. ܘܢܫܪ̈ܝܢ ܬܡܢ ܒܢ̈ܬ ܢܥܡ̈ܐ. ܘܢܥ̈ܢܝܢ
                    ܣܪ̈ܝܢܣ ܒܣܚܪ̈ܬܗܘܢ. ܘܝܪܘܪ̈ܐ ܒܗܝܟ̈ܠܐ ܕܦܘܢܩ̈ܝܗܘܢ. ܠܘ ܒܠܚܘܕ ܐܝܬ ܠܢ ܠܡܐܡܪ ܕܥܒܪ ܣܡܝܕܐ
                    ܘܢܘܩܝܐ ܡܢ ܒܝܬܗ ܕܐܠܗܐܼ. ܐܠܐ ܕܐܬܥܩܪ ܩܝܣܝ̈ܗܝܢ ܕܥܕ̈ܬܐ ܘܐܙܕܒܢ. ܘܕܫܪܟܐ ܝܩܕ ܒܢܘܐܪ.
                    ܘܥܒܕܗܝܢ ܕܬܫܡܫܬܐ ܐܒܕܘ. ܚܪܒ ܟܪ̈ܡܐ: ܐܠ̈ܝ ܓܘܦ̈ܢܐ. ܚܩܠ̈ܬܐ ܐܘ̈ܥܝܢ ܟܘܒ̈ܐ ܘܕܪܕܪ̈ܐ. ܝܒܫܬ
                    ܬܬܐܼ. ܘܐܐܦ ܙܝܬܐ ܐܬܚܒܼܠ. ܪ̈ܘܡܢܐ ܘܕܩ̈ܠܐ ܘܚܙܘܪ̈ܐ ܘܟܠܗܘܢ ܐܝܠܢ̈ܐ ܚܪܒ. ܒܝܕ ܗܿܝ ܕܒܛܠܬܼ
                    ܚܕܘܬܐ ܡܢ ܒܢܝ̈ܢܫܐ. ܘܥܪܩܘܢ ܦܠ̈ܚܐ. ܘܗܘܼܘ ܒ̈ܬܝܗܘܢ ܡܥܡܪܐ ܠܚܝ̈ܘܬܐ܀ <pb n="346"/> ܥܠ
                    ܐܘܠܨܢܐ ܕܗܘܼܐ ܒܝܕ ܬܒܪܐ ܘܒܝܫܬܐ ܕܒ̈ܢܝ ܩܘܪܝܣ ܡܢܗܘܢ ܘܒܗܘܢ ܕܩܘܪ̈ܝܝܐ܀ ܐܦ ܠܐ ܗܕܐ ܐܬܚܙܝܬ
                    ܠܢ ܕܢܫܒܩܝܗܿ ܡܢ ܣܕܪܐ ܗܢܐ ܕܘ̈ܝܐ ܘܕܬܢ̈ܚܬܐ ܘܕܚܫܐ ܡܪܝܪܐ. ܩܕܡܿܬ ܪܫܡܿܬ ܡܢ ܠܥܠܼ. ܕܒܫܼܬ
                    ܥܠܬܐ ܕܗܘܼܘ ܥܡ̈ܠܐ ܡܢ ܐܬܪܐܼ݂ ܝܬܝܪ ܡܢ ܟܠܗ̈ܝܢ ܒܝܫ̈ܬܐ ܩܕ̈ܡܝܬܐ ܘܐܚܪ̈ܝܬܐ. ܡܛܠ ܕܠܐ ܣܿܦܩܐ
                    ܗܘܬܼ ܠܗ ܡܟܘܠܬܗ ܕܝܠܗ ܠܚܘܕ. ܐܠܐ ܐܦ ܥܕܡܐ ܠܫܝ̈ܛܐ ܐܦ ܠܒܨܝܪ̈ܐ ܪ̈ܗܛܐ ܥܒܕ ܐܢܘܢ ܩܕܡܘܗܝ.
                    ܘܠܐ ܫܒܼܩ ܐܦܠܐ ܣܟܬܐ ܒܐܣܬܐ ܕܠܐ ܫܩܠܘܗܝܼ. ܡܛܠ ܕܓܢܘܒܝܢ ܗܘܘ ܐܝܟ ܕܐܒ̈ܝ ܪܡܫܐ. ܘܠܐ ܩܢܼܝܢ
                    ܗܘܘ ܐܦ ܠܐ ܡܕܡ. ܘܗܪܟܐ ܗܘܼܘ ܠܗܘܢ ܥܬܝܪ̈ܢܐ ܒܝܕ ܓܢܒܘܬܗܘܢ ܘܕܥܡܗܠܘܢ. ܗܠܝܢ ܕܥܕܡܐ ܠܝܘܡܢܐ
                    ܩܛܘ̈ܠܐ ܘܩ̈ܛܥܝ ܐܘܪ̈ܚܬܐ: ܘܪ̈ܘܝܐ ܘܙܢ̈ܝܐ ܘܟܡ̈ܢܝ ܒܠܝܠ̈ܘܬܐܼ ܘܦܠܫ̈ܝ ܒ̈ܬܐ ܐܝܬܝܗܘܢܼ.
                    ܝܘܡܢܐ ܕܝ̈ܢܐ. ܚܙܘ ܐܚ̈ܝܼ. ܣܥܪܘܬ ܚ̈ܛܗܐ: ܒܐܝܕ̈ܝ ܡܿܢ ܫܿܕܝܐ ܠܥܒܘܕ̈ܝܗܘܢ.. ܐܝܟ ܡܐ ܕܐܡܿܪ܆
                    ܕܒܝܫܐ ܡܢ ܒܝܫܐ ܡܬܢܩܡ: ܗܐ ܚܛܗ̈ܝܢ ܐܝܟܐ ܘܒܐܝܕ̈ܝ ܡܿܢ ܫܕܘ ܠܢܼ ܘܡܿܢ ܗܘܘ ܠܢ ܬܒܘ̈ܥܐ ܐܢܫ̈ܐ
                    ܥܢ̈ܬܐܘܠܐ ܡܪ̈ܚܡܢܐ܀ ܟܕ ܕܝܢ ܬܒܥ ܓܙܝܬܐ ܘܥ̈ܠܠܬܐ ܣܓܝ̈ܐܬܐ ܒܥܦ̈ܐ ܣܓܝ̈ܐܐ: ܘܐܦ ܐܙܕܒܢ ܟܠ ܡܐ
                    ܕܩܢܝܢ ܒܢ̈ܝܢܫܐ ܘܫܩܠܘܗܝ. ܘܠܘ ܒܠܚܘܕ ܡܕܬܐ ܕܕܘܟܬܐ ܬܒܥܘܢ ܡܢܗܿ. ܐܠܐܼ ܘܒܥܦ̈ܐ ܣܓܝ̈ܐܐ. ܘܠܐ
                    ܪܝܫܐ ܐܬܝܕܥ ܐܦܠܐ ܡܨܥܬܐ ܐܘ ܫܘܠܡܐ. ܩܛܥܝܢ ܘܫܕܝܢ ܥܠ ܕܘܟܝ̈ܬܐ ܟܕ ܐܡܪܝܢ: ܕܬܒܪܐ ܐܝܬܘܗܝ
                    ܕܕܘܟܬܐ ܦܠܢܝܬ. ܘܙܦܠܢ ܐܠܦ̈ܝ ܦܝܫܝܢ. ܘܡܐ ܕܐܥܠ ܗܢܐܼ. ܦܣܩ ܬܘܒ. ܘܡܐ ܕܐܬܠܨ ܘܐܩܝܡܘܗܝ ܐܦ
                    ܠܗ ܠܗܢܐܼ. ܫܕܐ ܬܘܒ. ܘܐܢܫ ܕܢܡܠܠ ܠܐ ܡܫܟܚ. ܒܗܿܝ ܕܟܠܢܫ ܕܚܿܠ ܗܘܐ ܡܢ ܦܩܘܬܗ ܕܝܠܗ ܕܕܝܢܐ.
                    ܘܬܘܒ ܠܒܟ ܠܐܢ̈ܫܐ ܪܘܪ̈ܒܢܐܼ ܘܩܛܥ ܕܠܐ ܒܪ̈ܚܡܐܥܠܝܗܘܢ: ܥܕܡܐ ܕܠܣܓܝ̈ܐܐ ܐܘܒܕ <pb n="347"/>
                    ܘܐܚܪܒ ܐܢܘܢ. ܝܼܗܒ ܐܝܕܐ ܠܥܒܕ̈ܝ ܒܝ̈ܫܬܐ ܩܘܪ̈ܝܝܐ: ܘܣܒܟܝܢ ܗܘܘ ܥܠ ܐܢ̈ܫܐܼ ܘܫܩܠܝܢ ܗܘܘ
                    ܘܡܙܒܢܝܢ ܟܠ ܡܐ ܕܩܢܝܢ ܒܛܠܘܡܝܐ. ܟܕ ܐܡܪܝܢ܆ ܕܟܪܡܐ ܐܝܬ ܠܟ ܒܩܪܝܬܢ ܐܘ ܓܢܬܐ ܐܘ ܥܒܐ ܐܘ
                    ܙܝܬܐܼ. ܐܘ ܥܪܝܒܬ ܠܢ ܒܓܒܪܐ: ܐܘ ܐܝܬܝܟ ܒܪ ܓܙܝܬܢܿ. ܘܙܦܠܢ ܫ̈ܢܝܐ ܠܐ ܝܗܝܒ ܠܟ ܠܢ: ܗܫܐ
                    ܐܝܬܐ ܠܢ ܕܐܠܝܨܝܢܢ. ܒܗܠܝܢ ܘܕܐܝܟ ܗܠܝܢ ܥ̈ܠܬܐܼ. ܠܒܟܝܢ ܗܘܘ ܠܗܘܢ ܩܘܪ̈ܝܝܐ ܠܐܢ̈ܫܐ ܡ̈ܣܟܢܐ
                    ܘܡܚܪܒܝܢ ܠܗܘܢ. ܘܐܦ ܗܼܘ ܕܝܿܢܐ ܡܠܦ ܗܘܐ ܠܗܘܢ ܗܟܢܐ ܘܝܿܗܒ ܐܝܕܐܼ. ܘܠܐ ܬܒܥ ܒܝܬ ܐܝܕ̈ܝܗܘܢ
                    ܡܕܡ ܕܥܒܿܕܝܢ. ܘܐܦ ܥܠ ܥܒܪ ܐܘܪ̈ܚܬܐ ܣܒܟܘ. ܟܕ ܠܒܟܝܢ ܘܡܩܝܡܝܢ ܥܠܘܗܝ ܣܗܕ̈ܐ ܕܫܘܩܪܐ: ܕܒܪ
                    ܓܙܝܬܢ ܗܘ. ܘܗܼܘ ܕܝܢ ܝܿܡܐܼ. ܕܐܦܠܐ ܡܢ ܡܬܘܡ ܚܼܙܝܢ ܠܝ ܗܠܝܢ ܐܢ̈ܫܐܿ. ܘܠܐ ܗܼܢܘܢ ܠܝ.
                    ܘܗܼܢܘܢ ܐܡܪܝܢ ܕܒܪ ܓܙܝܬܢ ܗܘ. ܘܐܦ ܐܝܬܝܘ ܡܢܗܘܢ ܘܒܗܘܢ ܣܗܕ̈ܐ ܕܫܘܩܪܐ ܘܐܩܝܡ ܥܘܗܝ. ܘܗܟܢܐ
                    ܡܙܒܿܢܝܢ ܗܘܘ ܠܩܢܝܢܗ ܘܠܥܒܿܕܗ ܘܠܟܠ ܕܩܢܐ. ܘܡܬܟܕܟܝܢ ܗܘܘ ܒܡܕ̈ܝܢܬܐ ܐܝܟ ܟܠܒ̈ܐ ܕܡܪܚܪܝܢ
                    ܒܐܪܥܐ ܒܕܘܪ̈ܟܬܐ ܕܡܪ̈ܝܗܘܢܼ ܐܘ ܕܚܝܘܬܐ ܐܘ ܕܥܢܐ. ܘܡܫܐܠܝܢ ܠܡܢ ܐܝܬ ܡܕܡ ܕܣܝܡܼ. ܐܢ ܚ̈ܛܐ
                    ܐܘ ܦܪܙܠܐ ܐܘ ܡܕܡ ܕܬܓܪܘܬܐ: ܘܫܩܠܘܗܝ. ܘܐܝܬ ܗܘܐ ܠܡܚܙܐ ܐܢܘܢܼ ܟܕ ܡܬܢܟܪ̈ܟܝܢ ܓܘܕ̈ܝܢ
                    ܓܘܕ̈ܝܢ ܒܡܕ̈ܝܢܬܐܼ. ܘܐܦ ܡܬܚܪܝܝܢ ܥܠ ܐܢ̈ܫܐܼ ܟܕ ܐܡܪܝܢ ܕܦܠܢ ܕܝܠܢ ܗܘ. ܘܡܐ ܕܦܠܛ ܡܢ ܗܢܐ
                    ܩܒܠܘܗܝ ܐܚܪ̈ܢܐ: ܘܡܢ ܗܠܝܢܼ ܠܘܬ ܐܚܪ̈ܢܐ ܐܬܝܒܠ. ܘܐܦܢ ܓܕܫ ܘܛܫܝ ܡܕܡ ܐܘ ܒܐܪܥܐ ܐܘ ܨܝܕ
                    ܐܢܫܼ. ܗܝܼ ܗܿܝ ܕܘܟܬܐ ܡܝܠܐ ܗܘܬ ܥܠܘܗܝܼ ܒܕܡܘܬ ܒܛܢܬܐ ܕܚܒܿܠܐ ܠܡܐܠܕ. ܗܠܝܢ ܘܕܐܝܟ ܗܠܝܢ
                    ܘܒܝܕ ܗܠܝܢ ܕܕ̈ܡܝܢ ܠܗܠܝܢܼ ܡܬܗܦܟܝܢ ܗܘܘ ܐܢܫ̈ܐ ܒܝܘܡ̈ܬܐ ܩܕ̈ܝܫܐ ܕܨܘܡܐ܀ ܡܟܝܠ ܢܫܢܐ ܠܘܬ
                    ܒܝ̈ܫܬܐ ܐܚܪ̈ܢܝܬܐ. ܐܝܠܝܢ ܕܥܼܒܕ ܐܦ ܗܢܼܘܢ ܩܘܪ̈ܝܝܐ ܒܚܕܕ̈ܐ. <pb n="348"/> ܢܐܙܠܘܢ ܠܡ ܡܢ
                    ܚܝܠܐ ܠܚܝܠܐ. ܐܦ ܚܢܢ ܡܢ ܒܝܫܬܐ ܠܒܝܫܬܐ. ܡܛܠ ܕܬܐܒܬܐ ܥܠ ܬܒܬܐ ܘܬܝܘܒܐ ܥܠ ܬܝܘܒܐ. ܘܒܥܩܒܗ
                    ܠܡ ܕܛܒܐܼ ܢܐܬܐ ܛܒܐ ܐܚܪܢܐ. </p>
                <p>ܥܠ ܡܪܪܐ ܕܚܙܘ ܒܢܝ̈ܢܫܐ ܒܨܘܠܚܐ. ܘܥܠ ܫܒܝܐ ܕܥܒܼܕ ܒܢ̈ܝ ܩܘܪ̈ܝܣ ܒܚܕܕ̈ܐ܀ ܡܛܠ ܕܓܡܘܪܝܐ
                    ܘܦܝܣ̈ܩܬܐ ܥܿܒܕ ܡܪܝܐ ܥܠ ܟܠܗܿ ܐܪܥܐ: ܗܪܟܐ ܐܝܬ ܠܡܚܙܐ ܓܡܘܪܝܐ ܕܗܘܼܐ ܠܟܠܡܕ.. ܘܐܦܠܐ ܥܕܟܝܠ
                    ܬܟܬ ܚܡܬܗ ܕܡܪܝܐ ܡܢܢ܆ ܒܝܕ ܗܿܝ ܕܐܦܠܐ ܚܢܢ ܒܛܠܢܢ ܡܢ ܒܝ̈ܫܬܢ ܘܥܼܘ̈ܠܼܝܢ ܣܓܝ̈ܐܐ. ܐܠܐ ܝܘܡܝ
                    ܡܢ ܝܘܡܝܼ ܥܠܝܗܘܢ ܡܘܣܦܝܢ ܗܿܘܝܢ. ܐܝܟ ܐܢܫ ܕܢܫܩܘܠ ܡܘܒܠܐ ܝܩܝܪܬܐ: ܘܚܠܦ ܗܿܝ ܕܢܒܨܘܪ ܡܢܗܿ.
                    ܐܠܐ ܥܠܝܗܿ ܝܘܣܦ. ܡܪܝܐ ܪܓܙ ܩܠܝܠܼ. ܘܚܢܢ ܥܕܪܢ ܠܒܝ̈ܫܬܐ܀ ܘܥܠ ܗܿܝ ܡܙܥܩ ܠܘܬܢ ܐܦܠ ܐܪܡܝܐ
                    ܟܕ ܐܡܿܪ: ܕܗܟܢܐ ܐܡܿܪ ܡܪܝܐ܆ ܕܐܢ ܢܩܘܡ ܡܘܫܐ ܘܫܡܘܐܝܠ ܩܕܡܝܼ. ܠܐ ܨܒܝܐ ܢܦܫܝ ܒܥܡܐ ܗܢܐ.
                    ܐܦܩ ܐܢܘܢ ܡܢ ܩܕܡ ܐ̈ܦܝ ܢܫܩܘܢ. ܘܐܢ ܢܐܡܪܘܢ ܠܟ ܠܐܝܟܐ ܢܦܘܩܼ. ܐܡܪ ܠܗܘܢ: ܗܟܢܐ ܐܡܿܪ ܡܪܝܐ.
                    ܕܠܡܘܬܐ ܠܡܘܬܐ. ܘܕܠܚܪܒܐ ܠܚܪܒܐ. ܘܕܠܟܦܢܐ ܠܟܦܢܐ. ܘܕܠܫܒܝܐ ܠܫܒܝܐ. ܘܐܦܩܘܕ ܥܠܝܗܘܢ ܐܪܒܥ
                    ܡܚ̈ܘܢ ܐܡܿܪ ܡܪܝܐ. ܚܪܒܐ ܠܡܩܛܠ. ܘܟ̈ܠܒܐ ܠܡܓܪ ܘܦܪ̈ܚܬܐ ܕܫܡܝܐ ܘܚܝܘ̈ܬܐ ܕܐܪܥܐ ܠܡܟܠܘ
                    ܘܠܡܚܒܪܘ. ܗܪܟܐ ܐܦܩ ܠܢ ܡܪܝܐ ܡܢ ܩܕܡ ܐܦ̈ܘܗܝ: ܘܠܐ ܩܘܕܫܐ ܘܠܐ ܚ̈ܘܣܝܐ ܐܦܠܐ ܐܢ̈ܫܐ ܟ̈ܐܢܐ
                    ܕܒܝܢܬܢ ܪܥܝܘ ܠܡܪܝܐ ܥܠܝܢ. ܐܠܐ ܚܪܒ ܐܬܪ̈ܘܬܐ ܘܢܦܼܩ ܐܢ̈ܫܐ ܡܢ ܒܬܝ̈ܗܘܢ. ܘܢܦܼܠ ܥܠܝܗܘܢ
                    ܟ̈ܠܒܐ ܕܓܪܝܢ ܘܕܢܬܫܝܢ ܠܗܘܢ. ܘܦܪ̈ܚܬܐ ܠܡܚܒܠܘ ܐܢܘܢ ܕܠܐ ܚܘܣܢ. ܐܠܐ ܘܒܝܫܝܢ ܡܢ ܟ̈ܠܒܐ
                    ܘܦܪ̈ܚܬܐ. ܡܛܠ ܕܗܠܝܢ ܟܕ ܢܟܠܘܢ ܘܢܣܒܥܘܢ ܬܝܟܝܢ ܡܢ ܢܘܬܫܐ ܕܫܠܕܐ. ܐܠܐ ܗܠܝܢ ܠܐ. ܐܟܠܐ ܠܡ
                    ܘܡܕܩܐ. <pb n="349"/> ܘܡܕܡ ܕܡܘܬܪܐ ܒܪ̈ܓܠܝܗܿ ܕܝܫܐ. ܗܠܝܢ ܚܝ̈ܘܬܐ ܚ̈ܒܠܬܐ ܐܟܠܘ ܘܣܒܥ
                    ܘܕܫܪܟܐ ܣܼܡ ܒܒܬܝ̈ܗܘܢ܀ ܘܠܐ ܣܦܼܩ ܠܗܘܢ ܒܝ̈ܫܬܐ ܟܠܗܝܢ ܕܬܢܝܢ܆ ܐܠܐ ܐܘܣܦ ܐܦ ܥܠܝܗܝܢ ܗܠܝܢ.
                    ܟܕ ܩܪܝܒ ܕܐܬܚܪܪ ܓܙܝܬܐ ܟܠܗܿ. ܐܫܬܕܪ ܓܒܪܐ ܡܪܝܪܐ ܥܠ ܐܪܥܐ ܕܢܫܕܐ ܠܨܘܠܚܐܼ. ܕܫܡܗ ܪܙܝܢܼ
                    ܗܿܘ ܕܡܢ ܠܥܠ ܐܬܥܗܕܢܢ. ܗܢܐ ܐܬܼܐ ܥܠ ܐܡܕ ܘܐܪܙܝܢ ܘܡܝܦܪܩܛܐ. ܐܡܝܕܼ ܒܝܕ ܕܐܝܬ ܒܗܿ ܐܢ̈ܫܐ
                    ܝܥܢ̈ܐ ܘܫܝ̈ܛܐ ܒܢ̈ܝ ܐܬܪܐ ܕܠܐ ܐܡܿܪ ܚܕ ܡܢܗܘܢ ܒܥܡܠܗܿ. ܘܐܠܐܐܢ ܨܒܐ ܠܡܩܿܛܠܗ ܒܝܫܬܐܼ.
                    ܩܿܒܼܠ ܗܢܼܘܢ ܪܘܪ̈ܒܢܐ ܝ̈ܥܢܐ ܘܥܡ̈ܠܐ ܓܢܘ̈ܒܐ ܫܒ̈ܥܝܢ ܐܠܦ̈ܝܐ ܨܘܠܚܐ. ܘܫܠܚ ܠܒܪ ܡܘܨܥܒ ܕܠܐ
                    ܢܥܘܠ ܪܙܝܢ ܥܠܝܗܘܢ. ܐܝܟ ܡܢ ܕܢܥܒܕܘܢ ܗܢܘܢ ܪܓܬܗܢ ܦܩܪܬܐ ܒܒܢ̈ܝ ܐܬܪܐ. ܗܿ ܝܕܐܦ ܥܒܼܕ ܘܫܩܠ
                    ܒܥ̈ܦܐ ܣ̈ܓܝܐܐ: ܘܠܘ ܒܠܚܘܕ ܫܒ̈ܥܝܢ ܐܠܦ̈ܝܐ ܬܒܥܼ ܐܠܐ ܘܬܠ̈ܬܐ ܥܦ̈ܐ ܥܠܝܗܘܢ. ܘܦܣܩ ܘܫܕܘ ܥܠ
                    ܟܠܢܫ ܐܝܟ ܡܐ ܕܡܛܝܗܝ. ܘܟܕ ܟܠܚܕ ܙܒܼܿܢ ܟܠ ܡܐ ܕܩܢܐ. ܘܐܠܨ ܐܦ ܠܡܣ̈ܟܢܐ ܘܐܟܣܢܝ̈ܐ: ܘܐܦ
                    ܠܥܒܪ̈ܝ ܐܘܪ̈ܚܬܐ . . . ܘܐܦ ܥܠ ܬܓܪ̈ܐ. ܘܐܢ̈ܫܐ ܕܒܡܕܝܢܬܐ ܫܠܚ ܒܛܠܘܡܝܐ. ܟܕ ܐܡܪܝܢ܆
                    ܘܕܒܕܘܦܛܝܟܝܢ ܐܢܬ. ܘܥܡܠܐ ܝܗܿܒ ܗܘܐ ܐܝܕܐ ܥܠ ܗܠܝܢ. ܘܟܠ ܡܢ ܕܡܫܟܚܝܢ ܗܘܘ ܕܐܝܬ ܗܘܼܐ ܠܗ ܚܕ
                    ܦܘܠܣܐܼ. ܫܕܘ ܥܠܘܗܝ ܦܘܡܐ ܘܫܠܚܘܗ܆ ܐܘ ܚ̈ܛܐ ܐܘ ܣܥܪ̈ܐ ܐܘ ܥ̈ܠܠܬܐ ܐܚܪ̈ܢܝܬܐ ܕܬܓܘܪܬܐ:
                    ܘܗܝܕܝܢ ܠܡܚܣܢ ܐܩܝܡܘܗܝ ܠܗܿ، ܡܕܡ ܕܫܕܘ ܥܠܝܗܘܢ. ܘܟܕ ܟܠܢܫ ܐܫܬܠܚ܆ ܘܡܼܢ ܠܟ ܓܒܝ̈ܢ ܩ̈ܠܐ
                    ܕ̈ܘܝܐ ܡܫܬܡܥܝܢ ܗܘܼܘ. ܘܐܦ ܚܙܘ ܥܡ̈ܠܐ ܟܠ ܕܘܟܬܐ ܕܦܝܫ ܒܗܿ ܩܠܝܠ ܩܠܝܠܼ. ܦܣܩ ܘܫܕܘ ܥܠܝܗܝܢܼ
                    ܟܕ ܐܡܪܝܢܼ ܕܩܠܝܡܐ ܦܠܢ ܥܪܝܩܼ ܘܠܝܬ ܒܗ ܐܢܫ. ܘܐܦ <pb n="350"/> ܠܗܿܘ ܝܼܗܒ. ܘܬܘܒ ܦܣܩ
                    ܘܫܕܘ. ܘܐܦ ܠܗܢܐ ܝܼܗܒܘ.. ܘܟܕ ܚܙܘ ܐܢ̈ܫܐ ܡܣܟܢ̈ܐ ܕܓܢܒܘܬܐ ܗܕܐ ܓܠܝܬܐ ܠܐ ܒܛܠܐܼ. ܘܐܦܝ̈ܗܘܢ
                    ܠܐ ܒ̈ܬܢܼ. ܘܡܢ ܐܠܗܐ ܠܐ ܕܚܠܝܢ܇ ܘܐܦܠܐ ܗܿܘ ܪܝܫܐ ܕܟܠܗܝܢ ܒܝ̈ܫܬܐ ܬܒܼܥ ܒܝܬ ܐܝܕ̈ܝܗܘܢ
                    ܠܥܼܘ̈ܠܐ ܕܟܠܝܘܡܐ ܣܥܪܝܢ ܒܐܬܪ̈ܘܬܐܼ. ܐܩܝܡ ܓܒܐ܇ ܟܕ ܐܡܪܝܢܼ ܕܬ. . ܬܢ ܝܗܝܒ ܠܢܼ ܘܬܒܼܪܐ
                    ܣܓܝܐܐ ܕܚܒܪ̈ܝܢ. ܘܨܘܠܚܐ ܕܝܠܢ ܘܕܝܠܐ ܕܝܠܢ. ܥܕܡܐ ܠܐܡܬܝ ܠܐ ܣܒܥܝܢ ܡܢ ܒܣܪܢ. ܬܘܒ ܠܐ
                    ܝܿܗܒܝܢܢ. ܕܠܐ ܝܿܕܥܝܢܢ ܡܢ ܐܝܟܐ ܢܝܬܐ ܠܗܘܢ܀ ܥܡ̈ܠܐ ܕܝܢ ܟܕ ܗܠܝܢ ܫܼܡܥ܆ ܛܼܪܦ ܐܝܕ̈ܝܗܘܢ
                    ܘܚܪܩ ܫܢܝ̈ܗܘܢ ܐܝܟ ܕܐܒ̈ܐ ܠܗ̈ܝܩܝ ܠܕܡܐ: ܘܟܢܫܘ ܥܠܝܗܘܢ ܠܟܠܗܘܢ ܓܢ̈ܒܐ ܘܩܛܘ̈ܠܐ ܕܡܕܝܢܬܗܘܢ.
                    ܘܐܦ ܫܕܪ ܚܠܝܦܬܗܼ ܘܥܡܗ ܐܢ̈ܫܐ ܓܢܒ̈ܐ ܘܐܫܕܗܝ ܕܡܐܼ. ܪܘܪ̈ܒܢܐ ܡܢ ܐܬܪܐ ܕܩܘܪ̈ܝܝܐ. ܐܢ̈ܫܐ
                    ܥܢ̈ܬܐ ܘܠܐ ܡܪ̈ܚܡܢܐ. ܘܟܿܢܼܫ ܡܢ ܩܘܪܝܣ ܛܠܝ̈ܐܼ. ܚܝܠܐ ܣܓܝܐܐ ܒܩܢܘܛܪ̈ܐ ܘܒܩ̈ܠܥܐܼ. ܘܥܼܠ
                    ܐܙܠܼ ܥܠܝܗܘܢܼ ܟܕ ܐܦ ܗܢܼܘܢ ܩܘܪ̈ܝܝܐ ܥܼܒܪ ܒܝ̈ܫܬܗܘܢ ܠܟܠܗܘܢ ܩ̈ܛܘܠܐ ܘܓܢ̈ܒܐ ܕܒܝܢܬܗܢ.
                    ܘܥܒܼܕ ܒܝ̈ܫܬܐ ܪܘܪ̈ܒܬܐ ܒܐܚܝ̈ܗܘܢܼ. ܐܝܠܝܢ ܕܙܥܘܪ ܗܼܘ ܠܫܢܐ ܕܢܬܢܐ ܐܢܝ̈ܢ܀ ܘܡܛܠ ܕܕܘܟܬܐ
                    ܗܕܐ ܕܐܩܝܡܬ ܓܒܐ ܐܝܬܝܗܿ ܒܝܢܬ ܛܘܪ̈ܐ: ܘܒܦܢܝܬܐ ܓܪܒܝܝܬܐ ܕܝܠܗ ܕܐܬܪܐ: ܡܬܩܪܝܐ ܕܝܢ ܬܘܬܝܣܼ.
                    ܘܐܦ ܗܼܘ ܥܡܗ ܚܒܝܟܐ ܐܝܬܘܗܝ ܣܘܪܝܝܐ ܘܐܘܪܛܝܐ: ܒܝܕ ܗܿܝ ܕܥܡ ܐܘܪ̈ܛܝܐ ܦܠܓܝܢ. ܗܢܘܿ ܕܝܢ
                    ܕܐܪܡܢܝ ܕܐܪ̈ܒܥ. ܘܐܝܬ ܒܗ ܕܝܢ ܒܐܪܬܐ ܗܢܐ ܕܘܟܬܐܚܕܐ ܕܡܦܩܐ ܐܒܪܐ ܘܣܐܡܐ ܥܡ ܐܚܪ̈ܢܝܬܐ
                    ܕܢܣ̈ܟܢ ܦܪܙܠܐ. ܘܡܢ ܐܘܠܨܢܐ ܪܒܐ ܕܣܥܼܐ ܥܠ ܟܠܗܿ ܐܪܥܐ: <pb n="351"/> ܐܬܟܢܫܘܢ ܒܢܝ̈ܢܫܐ
                    ܒܕܘܟܬܐܗܕܐ ܕܐܒܪܐ ܣܓܝ̈ܐܐ ܐܝܟܢܐ ܕܬܗܘܐ ܬܡܢ ܡܫܪܝܬܐ ܪܒܬܐ. ܘܐܦ ܥܡܠܐ ܢܗܘܐ ܠܗܿ ܡܢ ܡܠܟܐ.
                    ܘܡܢ ܟܠܗܘܢ ܐܬܪ̈ܘܬܐ ܐܨܛܝܒܘ ܠܕܘܟܬܐ ܗܕܐܼ. ܘܚܓܘܪ̈ܐ ܪܘܪ̈ܒܐ ܘܥܡ̈ܝܩܐ ܚܦܪܝܢ ܒܗܿ ܡܢ ܥܠܬܐ
                    ܕܝܠܗ ܕܐܒܪܐ܀ ܠܗ ܕܝܢܢ ܠܕܘܟܬܐ ܗܕܐ ܕܫܼܡܗܢܢ ܬܪܨܘ ܚܝܠܐ ܗܼܘ ܕܥܠܘ ܕܩܘܪ̈ܝܝܐ. ܟܕ ܨܒܝܢ ܠܡ
                    ܕܢܫܕܘܢ ܥܠܝܗܘܢ ܨܘܠܚܐ. ܦܪ̈ܣܐ ܕܝܢ ܥܡ̈ܠܝܗܘܢ ܠܐ ܨܒܘ ܠܡܩܒܠܘ ܡܢܗܘܢ. ܟܕ ܐܡܪܝܢܼ ܕܣܓܝ̈ܐܐ
                    ܡܢܗܘܢ ܡܢ ܐܬܪܟܘܢ ܐܝܬܝܗܘܢ ܐܢܘܢܼ ܘܓܙܝܬܐ ܘܥܩ̈ܬܐ ܝܿܗܒܝܢ. ܘܗܢܘܢ ܠܐ ܐܬܦܝܣ. ܐܠܐ ܙܼܿܝܢ
                    ܢܦܫܗܘܢ ܠܩܪܒܐ ܩܫܝܐܝܬܼ. ܘܕܢܫܒܘܢ ܠܟܠܡܕܡ ܕܐܝܬ ܠܗܘܢ. ܘܦܘܪ̈ܣܝܐ ܦܩܕ ܠܡܫܪܝܬܗܘܢ ܕܢܩܡܘܢܼ
                    ܘܢܛܪܕܘܢ ܐܢܘܢܼ ܕܠܐ ܢܥܠܘܢ ܥܠܝܗܘܢ. ܠܘ ܟܕ ܨܿܒܝܢ ܒܩ̈ܛܠܐ. ܘܟܕ ܕܝܢ ܥܠܘܢ ܥܠܝܗܘܢ ܗܠܝܢ ܕܠܐ
                    ܒܚܘܣܢܐܼ. ܘܐܦ ܫܪܝܘ ܡܩܛܠܝܢ ܠܗܘܢ: ܥܩܪܘ ܗܠܝܢ ܕܐܒܪܐ ܡܢ ܩܕܡ ܚܪܒܐ. ܘܒܝܕ ܗܿܝ ܕܥܕܟܝܠ ܣܬܘܐ
                    ܗܘܐܼ ܘܬܠܓܐ ܪܒܐ ܐܝܬ ܗܘܐ ܒܐܪܥܐ ܗܿܝܼ. ܘܐܦ ܩܛܝܪ ܗܘܼܐ ܓܠܝܕܐ ܥܠ ܦܘܡܝ̈ܗܝܢ ܕܗܠܝܢ ܓܘܒ̈ܐܼ.
                    ܘܛܡܪ̈ܢ ܬܘܒ ܒܬܠܓܐܼ ܘܐܦ ܡ̈ܠܝܢ ܗܘ̈ܝ ܡܝ̈ܐܼ. ܘܠܼܐ ܝܕܝܥ̈ܢ: ܟܕ ܥܪܩܝܢ ܗܘܘܼ ܢܦܠܘ ܒܓܘܒ̈ܐ
                    ܗܠܝܢ ܒܢܝ̈ܢܫܐ: ܘܡܢܗܘܢ ܣܓܝ̈ܐܐ ܐܬܚܢܩܘ ܘܐܒܕ. ܘܛܒܥ ܒܓܘܗܝܢ܇ ܬܚܝܬ ܓܠܝܕܐ ܘܦܬܘܗ ܕܝܠܗ
                    ܕܓܘܒܐ. ܘܐܦ ܠܓܣܝ̈ܐܐ ܡܢܗܘܢ ܩܛܠ ܒܣܝܦܐܼ. ܘܠܐ ܚܣ. ܘܫܠܚ ܐܦ ܫܒܘܗܿ ܠܟܠܗܿ ܡܫܪܝܬܐ ܗܿܝ܀ ܥܠ
                    ܗܠܝܢ ܢܐܠܐ ܒܕܡܘܬ ܐܪܡܝܐ ܢܒܝܐܼ ܘܢܐܡܪ: ܕܦܬܚ ܥܠܝ ܦܘܡܝ̈ܗܘܢ ܟܠܗܘܢ ܒܥܠܕ̈ܒܒܝܢ. ܕܚܠܬܐ
                    ܘܙܘܥܬܐ ܗܘܬܼ ܠܢ. ܓܡܘܨܐ ܘܬܒܪܐ. ܬܦ̈ܐ ܕܡܝ̈ܐ ܐܪ̈ܕܝܝ ܥܝܢ̈ܝ ܥܠ ܬܒܪܗܿ ܕܒܪܬ ܥܡܝ. ܡܨܕ
                    ܨܕܘܢܝ ܐܝܟ ܨܦܪܐ ܒܥ̈ܠܕܒܒܝ ܡܓܢ. ܫܿܬܼܩ <pb n="352"/> ܒܓܘܒܐ ܚ̈ܝܝ. ܫܕܘ ܒܝ ܟ̈ܐܦܐ. ܛܦܘ
                    ܡܝ̈ܐ ܠܥܠ ܡܢ ܪܝܫܝ.. ܘܢܘܣܦ ܐܦ ܗܿܝ ܕܡܢ ܐܚܪܢܐ ܐܬܡܪܬܼ. ܕܡܿܢ ܕܢܥܪܘܩ ܡܢ ܩܠܐ ܕܕܚܠܬܐܼ ܢܦܠ
                    ܒܓܡܘܨܐ. ܘܡܿܢ ܕܡܢ ܓܡܘܨܐ ܢܦܠܛܼ ܢܦܠ ܒܚܪܒܐ. ܘܡܢ ܕܡܢ ܚܪܒܐ ܢܦܘܫܼ ܢܦܠ ܒܫܒܝܐ܀ ܗܪܟܐ ܠܐ
                    ܐܬܒܨܪ ܡܕܡ ܡܢ ܗܠܝܢ. ܟܕ ܐܦܠܐ ܗܠܝܢ ܕܐܬܚܢܩ ܐܘ ܐܬܩܛܠܼ ܚܼܣ ܥܠܝܗܘܢ ܟܪ̈ܣܛܝܢܐ ܚܒܪ̈ܝܗܘܢ
                    ܘܐܣܩ ܘܩܒܪ ܐܢܘܢ: ܐܠܐ ܘܐܢ ܓܕܫ ܘܐܣܩܘܗܝ ܠܚܕ ܡܢܗܘܢܼ ܫܠܚ ܡܢ̈ܘܗܝ ܡܢܗܼ ܘܫܒܩܘܗܝ ܥܠ ܦܘܡܗ
                    ܕܓܘܒܐ ܥܪܛܠܐܝܬ܀ ܥܠ ܒܝ̈ܫܬܐ ܐܝܠܝܢ ܕܣܥܼܪ ܒܐܪܥ ܗܿܝܼ ܠܐ ܐܠܨܐ ܗܘܬ ܠܡܬܢܝܘ ܐܢ̈ܝܢ. ܚܕܐ ܡܛܠ
                    ܕܐܟܒܪ ܠܐ ܡܬܗܝܡ̈ܢܢ ܡܢ ܐܢܫ ܡܛܠ ܒܝܘܬܗܝܢ: ܘܐܚܪܝܬܐܼ ܕܠܐ ܢܬܚܙܝܢ ܩܕܡ ܚܢ̈ܦܐܿ. ܘܢܐܡܪܘܢ
                    ܕܠܝܬ ܕܚܠܬܐ ܕܐܠܗܐ ܒܥܝ̈ܢܝ ܟܪ̈ܣܛܝܢܐܿ ܡܛܠ ܕܒܝܫܝܢ ܥܒܕ̈ܝܗܘܢ ܡܢ ܕܡ̈ܓܘܫܐ . ܐܠܐ ܒܝܕ ܗܿܝ
                    ܕܢܘܕܥ ܕܗܢܝܢ ܥܠ̈ܠܬܐ ܗܘ̈ ܝܡܥܠܬܐ ܠܐܘܠܨܢܐ ܗܢܐ ܠܡܐܬܐ ܥܠܝܢ. ܕܐܝܠܝܢ ܕܚܿܙܝܢ ܥܒܿܕ̈ܝܢܼ
                    ܢܛܪܘܢ ܢܦܫܗܘܢ. ܘܬܘܒ ܕܢܚܙܐ ܠܪ̈ܚܡܘܗܝ ܕܐܠܗܐܿ. ܕܛܥܝܢ ܘܡܣܝܒܪ ܥܝ̈ܛܝܢ ܘܣܘܓܐܐ ܕܒܝ̈ܫܬܢܼ.
                    ܫܒܩܝܢܢ ܩܠܝܠ ܪܘܫܡܐ ܕܝܠܗܝܢ܀ ܥܼܠ ܕܝܢ ܥܠܝܗܘܢ: ܘܒܝܕ ܕܬܠܓܐ ܪܒܐ ܕܐܝܬ ܗܘܐ ܒܐܪܥܐ ܗܿܝܼ. ܠܐ
                    ܐܬܥܪܩ ܠܗܘܢ. ܘܐܢ ܓܕܫ ܘܥܪܩܘ ܐܙܠܝܢ ܗܘܘ ܒܕܪܟܗܘܢ. ܘܟܕ ܡܫܟܚܝܢ ܠܗܘܢܼ ܟܕ ܫܕܝܢ ܒܬܠܓܐܼ.
                    ܗܢܘܢ ܘܥܒܕܗܘܢ ܘܢܫ̈ܝܗܘܢ ܘܒܢܝ̈ܗܘܢ. ܘܪܬܝܬܝܢ ܘܩܢܥܝܢ ܐܝܟ ܡܠܚܐܼ ܡܢ ܩܫܝܘܬܗ ܕܝܠܗ ܕܩܘܪܐ.
                    ܘܚܠܦ ܕܢܥܒܕܘܢ ܥܠܝܗܘܢ ܪ̈ܚܡܐܿ. ܡܫܠܚܝܢ ܗܘܘ ܠܗܘܢ ܠܟܠܗܘܢ ܠܓܒܪ̈ܐ ܘܠܢܫ̈ܐ ܘܠܝܠܘܕ̈ܐ. ܘܫܒܩ
                    ܐܢܘܢ ܥܪܛܠܝܐܝܬ ܕܠܐ ܓܠܐ ܐܘ ܡܘܩܐ. ܘܐܦ ܥܕܡܐ ܠܫܪ̈ܒܠܝܗܘܢ ܫܩܠܝܢ ܗܘܘ ܡܢܗܘܢ. ܟܕ ܐܦܠܐ
                    ܡܬܟܚܕܝܢܝ ܗܘܘ ܡܢ ܦܘܪܣܝܗ <pb n="353"/> ܕܟܝܢܐ. ܘܐܦ ܛܢ̈ܦܘܬܐ ܥܒܕܝܢ ܗܘܘ ܒܢܫܝ̈ܗܘܢ
                    ܘܒܒܢ̈ܬܗܘܢ ܩܕܡ ܚܕܕ̈ܐܼ ܕܠܐ ܟܘܚܕ. ܦܩܕ ܕܝܢ ܪܫܝܥܐ ܗܿܘ ܕܥܠ ܥܠܝܗܘܢܼ. ܕܟܠܢܫ ܡܘܢ ܕܡܕܪܟܼ
                    ܕܝܠܗ ܢܗܘܐ. ܐܝܟ ܡܢ ܕܢܫܡܠܐ ܗܼܘ ܘܓܢܒ̈ܐ ܗܠܝܢ ܕܕܒܩܘܗܝ ܘܥܠ ܥܡܗ ܡܢ ܐܬܪܐܿ. ܠܪܓܬܗܘܢ
                    ܦܩܪܬܐ. ܗܿܝ ܕܐܦ ܥܒܕ ܘܫܡܠܝ. ܟܕ ܐܦ ܒܝܫܝܢ ܗܘܘ ܩܘܪ̈ܝܝܐ ܘܪ̈ܝܫܢܝܗܘܢܼ ܝܬܝܪ ܡܢ ܚܢ̈ܦܐ. ܘܠܐ
                    ܚܣ ܥܠ ܐܚܝ̈ܗܘܢܼ ܐܦ ܠܐ ܩܠܝܠ. ܐܠܐ ܥܼܒܪ ܒܝ̈ܫܬܗܘܢ ܠܗܠܝܢ ܕܡܫܬܡܗܝܢ ܗܘܘ ܩܕܡ ܟܠܢܫ ܩ̈ܛܥܝ
                    ܐܘܪܚܐ. ܨܒܘ̈ܬܐ ܐܝ̈ܠܝܢ ܕܐܝܬܝܗܢ ܬܫܡܫܬܐ ܕܒܢܝ̈ܢܫܐܼ. ܟܠܗܝܢ ܚܒܠ ܐܢ̈ܝܢ: ܕܩܝܣܐܼ ܐܘܒܕ
                    ܒܢܘܪܐܼ. ܘܕܦܚܪܐܼ ܬܒܪܼ. ܘܕܢܚܫܐ ܘܕܦܪܙܠܐ ܢܣܒܘ ܐܢ̈ܝܢ ܠܗܘܢ. ܡܢ ܥܪ̈ܣܐ ܘܬܪ̈ܥܐ ܘܥܪ̈ܒܐ
                    ܘܠܓ̈ܐܼ. ܠܐ ܫܒܩ ܡܕܡ ܕܠܐ ܐܘܒܕܘܗܝ ܒܢܘܪܐ. ܩܘܩ̈ܐ ܘܩ̈ܠܐ ܘܩܕܪ̈ܐ ܘܚܨ̈ܒܐ ܬܿܒܼܪ. ܘܠܚܡܪܐ
                    ܕܒܗܘܢ ܐܫܬܝܘ ܟܡܐ ܕܐܫܟܚܼ. ܘܕܫܪܟܐ ܐܒܕܘܗ ܘܐܬܐܫܕ ܥܠ ܐܦ̈ܝ ܐܪܥܐ. ܘܐܢ ܓܕܫ ܘܡܛܒܥ ܗܘܐ
                    ܒܐܪܥܐܼ. ܘܠܝܬ ܗܘܐ ܠܗܘܢ ܥܠܘܗܝ ܐܬܪܐ ܕܢܬܒܪܘܢܝܗܝ: ܐܘܫܛ ܒܗ ܚܕ ܡܢܗܘܢ ܩܘܢܛܪܗܼ ܘܦܠܫܗ
                    ܠܬܚܬ. ܘܐܙܠ ܚܡܪܗ ܒܓܘ ܐܪܥܐ. ܘܒܕܒܫܐ ܗܟܘܬ ܥܒܕܘ. ܟܡܐ ܕܐܫܟܚ ܐܟܠܼ. ܘܕܫܪܟܐ ܐܫܕ ܒܐܪܥܐ.
                    ܟܘܪ̈ܐ ܕܝܢ ܟܠܗܝܢ ܕܕܒܘܪ̈ܝܬܐܼ ܬܒܪ ܐܢܝ̈ܢ. ܘܐܦ ܛܡܫ ܐܢܝ̈ܢ ܒܡ̈ܝܐܼ ܘܡܝܬܝܢ ܟܠܗܝܢ. ܐܦ ܥܕܡܐ
                    ܠܗܕܐ ܣܥܘ ܠܡܥܒܕܼ ܒܝܕ ܡܠܟܗ ܕܣܛܢܐ: ܗܼܘ ܕܕܪܫ ܠܗܘܢ ܐܘܪܚܐ ܠܬܡܘܢ. ܕܝܬܝܪ ܡܢ ܗܠܝܢ ܚܢ̈ܦܐ
                    ܕܒܝܢܬܗܘܢܼ ܣܥܘ ܥܠ ܒܣܪܐ ܘܓܒܬܐ ܠܡܐܟܠ ܒܝܘ̈ܡܬܐ ܩܕ̈ܝܫܐ ܕܝܠܗ ܕܨܘܡܐܼ. ܥܡ ܣܘܥܪ̈ܢܐ ܡܚܒ̈ܠܐ
                    ܕܣܼܥܪ. ܐܝܟܢܐ ܕܟܕ ܡܼܛܐ ܛܒܐ ܠܘܬܢܼ. ܡܘܢ ܣܥܪܘ ܒܐܚܝ̈ܗܘܢ: ܒܚܫܐ ܪܒܐ ܘܒܥܩܬܐ ܘܬܢ̈ܚܬܐ
                    ܩܫ̈ܝܬܐ ܗܼܘܝܢܢܼ ܘܐܦ ܐܬܕܡܪܢܢ ܕܟܡܐ ܢܫܬܥܐ ܒܝܫܐ ܒܒܢܝ̈ܢܫܐ. ܣܥܘ ܕܝܢ ܐܦ ܥܠ ܥܕ̈ܬܐܼ. <pb
                        n="354"/> ܘܚܠܨ ܘܫܩܠ ܠܟܬܒܝ̈ܗܝܢ ܘܠܟܠܗܘܢ ܡ̈ܐܢܝ ܬܫܡܫܬܐ ܕܪ̈ܐܙܐ ܩܕ̈ܝܫܐ. ܘܡܛܠ
                    ܕܒܗ̈ܝܢ ܒܥܼܕ̈ܬܐ ܚܒܫ ܗܘܘ ܠܢܫܘܬܗܘܢ: ܥܠܝܢ ܗܘܘ ܐܦ ܚܢ̈ܦܐܼ ܘܡܣܬܚܦܝܢ ܗܘܘ ܥܡܗܼܝܢ ܒܓܘܗܝܢ܀
                    ܗܪܟܐ ܐܝܬ ܗܘܐ ܠܡܒܟܐܥܡ ܐܪܡܝܐ ܘܠܡܐܡܪ: ܕܢܦܩ ܡܢ ܨܗܝܘܢ ܟܠܗ ܗܕܪܗܿ: ܗܢܘܿ ܕܝܢ ܡܢ ܥܕܬܐ
                    ܩܕܝܫܬܐ. ܟܗܢ̈ܝܗܿ ܡܡܟܟܝܢ. ܘܗܼܝ ܡܪܝܪܐ ܠܗܿ. ܐܬܬܪܝܡ ܒܥܠܕܒܒܐ. ܐܝܕ̈ܘܗܝ ܦܪܣ ܐܠܘܨܐ ܥܠ
                    ܟܠܗܝܢ ܪ̈ܓܝܓܬܗܿ: ܘܚܙܝܬ ܥܡ̈ܡܐ ܕܥܠܘ ܠܡܩܕܫܟܿ. ܕܦܩܕܬܟ ܕܠܐ ܢܥܠܘܢ ܒܟܢܫܘܬܐ. ܥܡ ܗܿܝܼ
                    ܕܢ̈ܫܐ ܒܨܗܝܘܢ ܨܥܪܘ܀ ܗܠܝܢ ܒܝ̈ܫܬܐܐܣܬܥܪ ܒܐܪܥܐ ܗܿܝ. ܟܕ ܐܦ ܓܒܪ̈ܐ ܐܝܬܝܘ ܟܕ ܦܩܪ̈ܝܢ ܐܝܟ
                    ܩ̈ܛܘܠܐܼ. ܘܩܢܝܢܗܘܢ ܟܠܗ ܫܚܪܘܗܝ ܘܐܦܩܘܗܝ ܥܡܗܘܢ. ܟܕ ܐܦ ܠܩܘܪ̈ܝܣ ܣܓܝ̈ܐܬܐ ܗܟܢܐ ܥܒܕܘ:
                    ܕܡܦܩܝܢ ܗܘܘ ܠܩܘܪ̈ܝܝܐܼ ܘܫܒܝܢ ܘܡܓܪܓܝܢ ܠܥܡܘܪ̈ܝܗܝܢ܀ </p>
                <p>ܒܐܪܙܝܢ ܕܝܢ ܘܒܡܝܦܪܩܛܐ ܥܒܼܪ ܒܗܝܢ ܪܙܝܢ. ܘܟܕ ܐܫܟܚ ܠܓܢܒܘܬܐ ܕܥܡ̈ܠܝܗܝܢ܆ ܕܢ ܐܢܘܢ ܒܢܕ̈ܐ
                    ܪܘܪ̈ܒܐ ܘܒܡ̈ܚܘܬܐ ܩ̈ܫܝܘܬܐ܆ ܥܕܡܐ ܕܪܦܼܬ ܒܬܘ̈ܠܥܐ ܘܡܝܼܬ. ܘܬܒܪ ܐܝܕ̈ܗܝܘܢ ܐܦ ܪ̈ܓܠܝܗܘܢ
                    ܒܨܦܘܦ̈ܐ. ܘܐܦܩܗ ܠܡܠܐ ܗܿܘ ܕܓܢܒ ܡܢܗܘܢ. ܐܫܠܡ ܐܢܘܢ ܡܪܝܐ ܒܐܝܕܗ ܕܥܘܠܐ ܒܝܫܐ. ܘܟܠܗܝܢ
                    ܛܢ̈ܦܘܬܐ ܕܣܥܪܝܢ ܗܘܘ ܣܼܠܩ ܒܩܢܘܡܗܘܢ. ܐܡܪܝܢ ܗܘܘ ܥܠܝܗܘܢ ܕܨܝܕܝܢ ܗܘܘ ܣܼܠܩ ܒܩܢܘܡܗܘܢ.
                    ܐܡܪܝܢ ܗܘܘ ܥܠܝܗܘܢ ܕܨܝܕܝܢ ܗܘܘ ܓܪ̈ܝܥܐ ܡܢ ܫܘ̈ܩܐ: ܘܡܚܒܠܝܢ ܗܘܘ ܠܗܘܢ. ܘܐܦ ܗܢܘܢ ܟܬܘ̈ܒܐ
                    ܘܣܓܣܛܪ̈ܐ ܥܘ̈ܠܐܼ ܕܐܝܬܝܗܘܢ ܗܘܘ ܟܪ̈ܣܛܝܢܐܿ. ܕܠܐ ܒܗܬܬ ܐܦ̈ܐ ܡܫܕܪܝܢ ܗܘܘ ܘܡܝܬܝܢ ܒܬܘ̈ܠܬܐ
                    ܒ̈ܢܬ ܩܝܡܐܼ ܘܡܚܒܠܝܢ ܠܗܝܢ ܥܡ ܒܬܘ̈ܠܬܐ ܒܢ̈ܬܐ ܚܐܪ̈ܐ ܘܢ̈ܫܝ ܓܒܪ̈ܐ܀ ܫܪܝܪܐܝܬ ܕܒ̈ܝܬܐ ܠܐ
                    ܒܗܬܝܢ ܘܠܡܬܦܣܘ ܠܐ ܝܕܥܝܢ܇ ܗܠܝܢ ܕܣܥܘ ܥܠ ܡܟܪ̈ܬܗ ܕܡܫܝܚܐ. ܐܫܠܡ ܐܢܘܢ ܐܠܗܐ ܒܐܝܕ̈ܘܗܝ ܕܒܝܫ
                    ܡܢܗܘܢ. ܒܝܫܐ ܠܡ <pb n="355"/> ܡܢ ܒܝܫܐ ܡܬܢܩܡ: ܘܡܪܝܐ ܡܢ ܬܪ̈ܝܗܘܢ܀ ܗܢܐ ܕܝܢ ܟܕ ܚܙܐ
                    ܠܥܒܕ̈ܝܗܘܢ ܒܝܫ̈ܐ܆ ܐܝܬܝ ܘܢܩܒ ܐܢܘܢ ܠܢܚܝܪ̈ܝܗܘܢ ܘܐܪܡܝ ܒܗܘܢ ܙܡܡܐ ܐܝܟ ܕܒܓܡ̈ܠܐ: ܘܒܒܝܬ
                    ܥܝܢ̈ܝܗܘܢ ܢܩܒ ܘܬܠܐ ܡܘܢܝܬܐ. ܘܥܒܕ ܠܗܘܢ ܫܝ̈ܫܠܬܐ ܕܢܓܕܝܢ ܗܘܘ ܠܗܘܢ ܒܗܝܢ. ܘܡܐ ܕܕܢܘܗܝ
                    ܝܗܒܗ ܠܓܪ̈ܝܥܘܢܐ ܕܢܫܬܥܘܢ ܒܗ ܒܫܘܩܐ. ܘܗܝܕܝܢ ܫܕܐ ܐܢܘܢ ܒܝܬ ܐܣܝܪ̈ܐ. ܟܕ ܐܦܠܐ ܠܚܡܐ ܝܿܗܒܐ
                    ܗܘܐ ܠܗܘܢܼ. ܐܠܐ ܡܛܪ ܢܦܫ. ܒܝܬܐ ܕܒܗ ܚܒܝܫܝܢ ܗܘܘ ܝܬܝܪ ܡܢ ܩܒܪܐ ܢܦܿܩ ܗܘܐ ܡܢܗ ܪܝܚ ܣܪܝܘܬܐ
                    ܠܟܠ ܓܒܝ̈ܢ܀ ܗܠܝܢ ܪܫܿܡܬ ܩܠܝܠܼ ܕܟܕ ܚܙܝܢ ܪ̈ܝܫܢܐ ܢܣܝܡܘܢ ܐܠܗܐ ܩܕܡ ܬܪܥܝܬܗܘܢܼ. ܘܠܐ
                    ܢܬܕܒܪܘܢ ܣܢܝܐܝܬ ܘܠܒܪ ܡܢ ܙܕܩܗܿ ܕܘܠܝܬܐ. ܐܦ ܢܕܥܘܢ ܕܐܦ ܠܗ ܠܣܝܡ ܢܡܘܣܐ ܢܡܣܘܐ ܐܝܬ:
                    ܘܢܣܬܟܠܘܢ ܕܪܝܫܐ ܕܡܬܕܒܪ ܠܐ ܢܡܘܣܐܝܬܼ ܒܥܓܠ ܘܩܠܝܠܐܝܬ ܡܬܓܠܓܠ ܡܢܗ ܫܡܐ ܕܪܝܫܢܘܬܐܼ ܕܗܼܘ
                    ܡܘܪܒ ܠܗ܆ ܘܥܐܠ ܚܠܦܘܗܝ ܫܡܐ ܕܛܪܢܘܬܐܼ ܕܡܠܼܐ ܟܠ ܟܘܪ̈ܝܢ. ܗܢܘ ܕܝܢ ܫܢܝܐ ܕܢܦܝܩ ܡܢ ܗܘܢܗ܀
                    ܥܠ ܟܦܢܐ ܕܗܘܼܐ ܥܠ ܒܢܝ̈ܢܫܐ. ܘܥܠ ܟܘܪܗܢܐ ܥܙܝܙܐܼ. ܘܥܠ ܡܘܬܢܐ ܣܓܝܐܐ ܕܗܘܼܐ ܒܗܿ ܒܫܢܬܐ܀
                    ܟܬܝܒ ܒܢܒܝܐ܆ ܕܗܐ ܡܘܟܠ ܐܢܐ ܠܗ ܠܥܡܐ ܗܢܐ ܡܪܪܐ. ܘܐܫܩܝܘܗܝ ܡܝ̈ܐ ܡܪ̈ܝܪܐ. ܘܐܒܕܪܝܘܗܝ ܒܝܢܬ
                    ܥܡܡ̈ܐ ܕܠܐ ܝܼܕܥ ܐܢܘܢ. ܘܐܫܕܪ ܒܬܪܗܘܢ ܟܦܢܐ ܘܡܘܬܢܐ ܘܫܒܝܐ ܘܚܪܒܐ. ܓܕܫ ܕܝܢ ܐܝܠܝܢ ܕܐܡܪ
                    ܢܒܝܐ. ܟܕ ܠܐ ܐܬܒܨܪ ܡܕܡܼ ܐܠܐ ܘܝܬܝܪܐ ܗܘܼܐ. ܗܼܘܐ ܕܝܢ ܗܐܠܨܢܐ ܪܒܐ ܒܐܬܪ̈ܘܬܐ ܬܝܡܢ̈ܝܐܼ.
                    ܡܢ ܥܠܬ ܣܗܘܢܐ ܗܿܘ ܕܡܢ ܠܥܠ ܐܬܥܗܕܢܢ. ܘܡܢ ܡܪܝܪܘܬܐ ܘܪܕܝܦܘܬܐ ܕܡܘܣܐ ܒܪ ܡܘܨܥܒܼ ܓܠܝܬ ܐܪܥ
                    ܟܠܗܿ ܬܝܡܢܝܬܐ ܘܡܕܢܚܝܬܐ. ܘܣܠܩ ܥܠ ܐܪܥܐ ܕܒܝܬ ܢܗܪ̈ܝܢ. ܘܐܬܡ̈ܠܝܢ ܩܘܪ̈ܝܣ ܘܡܕܗܝܢܬܐ ܘܒ̈ܬܐ
                    ܘܐܓܘܪ̈ܣܐ ܡܢܗܘܢ: ܥܕܡܐ ܕܠܐ <pb n="356"/> ܐܝܬ ܗܘܐ ܐܬܪܐ ܠܐܢܫ ܠܡܗܠܟܘ ܘܠܡܬܒ ܡܢܗܘܢ. ܘܡܢ
                    ܥܠܝܬܗܘܢ ܣܓܼܐ ܐܘܠܨܢܐ ܪܒܐ ܥܠ ܡܣܟܢ̈ܐ ܘܦܠܚ̈ܐ ܕܒܝܬ ܢܗܪ̈ܝܢ܆ ܒܝܕ ܗܿܝ ܕܠܬ ܕܝܗܿ ܐܓܪܐ ܘܐܓܪ
                    ܠܚܕ ܡܢܗܘܢ: ܡܛܠ ܕܐܢ ܢܨܒܐ ܗܘܐ ܒܪܢܫܐ ܕܢܦܠܘܚ ܥܒܿܕܐܼ ܒܠܚܡܐ ܕܦܘܡܗ ܕܚܕ ܚܕ ܡܢܗܘܢ܇ ܡܝܬܐ
                    ܓܒܪܐ ܟܡܐ ܕܨܿܒܐ ܘܦܠܿܚ. ܟܕ ܐܦܠܐ ܗܼܘ ܠܚܡܐ ܡܘܟܠ ܗܘܼܐ ܠܗܘܢ ܚܒܐ. ܘܚܕܪ̈ܝܢ ܒܒ̈ܬܐ ܓܒܪ̈ܐ
                    ܘܢܫ̈ܐ ܛܠܝ̈ܐ ܘܣܒ̈ܐ܆ ܟܠܗ ܝܘܡܐܼ ܘܠܐ ܒܛܠܝܢ. ܐܝܟܢܐ ܕܟܕ ܚܿܙܝܢ ܗܘܘ ܬܪܥܐ ܒܕܘܟ ܕܦܬܝܚܼ
                    ܢܩܡܘܢ ܥܠܘܗܝ ܬܠܬ̈ܝܢ ܘܐܪ̈ܒܥܝܢ ܡܢܗܘܢ ܐܝܟ ܚܕܐ. ܘܡܢ ܫܘܪܝܐ ܦܫܝܛܐ ܗܘܬܼ ܐܝܕܐ ܕܟܠܗܘܢ
                    ܒܢܝ̈ܢܫܐ ܠܡܘܗܒܬܐ. ܘܟܕ ܣܓܘܗܝ ܠܒܪ ܡܢ ܡܫܘܚܬܐ ܗܢܘܢ ܡ̈ܣܟܢܐ ܘܐܟܣ̈ܢܝܐ ܘܡܛܪ̈ܦܐܼ݂ ܬܟܣܘ
                    ܒܢܝ̈ܢܫܐ ܐܝܕ̈ܝܗܘܢ ܡܢ ܡܘܗܒܬܐ. ܡܛܠ ܕܕܚܠ ܕܕܠܡܐ ܐܦ ܠܗܘܢ ܢܚܣܪ ܘܬܒܫ ܠܗܘܢ ܡܢܗܘܢ. ܘܬܘܒ
                    ܕܡܪ̈ܝ ܥܒܘܪܐܼ ܫܩܠܗ ܥܡܠܐ ܠܥܒܘܪܗܘܢ ܟܠܗܼ ܘܙܒܼܿܢܗ ܒܛܠܘܡܝܐ ܘܒܓܢܒܘܬܗ. ܟܕ ܐܦܠܐ ܗܢܘܢ
                    ܡܣܟ̈ܢܐ ܦܠܛ ܡܢ ܚܛܝܬܐ. ܥܒܕ ܠܗܘܢ ܟܘ̈ܣܝܬܐ ܐܝܟ ܐܪ̈ܝܢܐ ܘܡܚ̈ܒܠܐ ܘܣܡ̈ܝܐܼ ܛܠܝ̈ܐ ܚܝܠ̈ܬܢܐ
                    ܕܒܗܘܢܼ. ܘܐܦ ܟܪܘܡܐ ܕܪܚܝܩ ܡܢ ܒܗܬܬ ܐܦ̈ܐ. ܘܚܕܪܝܢ ܗܘܘܼ ܟܕ ܟܦܦܝܢ ܐܝܟ ܡܚܝ̈ܐ. ܘܟܠ ܡܿܢ
                    ܕܠܐ ܝܿܗܒ ܗܘܐ ܠܗܘܢ܆ ܫܪܝܘ ܥܠܘܗܝ ܒܡ̈ܘܡܬܐ. ܘܢ ܬܪܥܐ ܗܿܘ ܠܐ ܡܫܢܐ ܗܘܐܼ. ܥܕܡܐ ܕܫܩܠ ܗܿܘ
                    ܡܘܢ ܕܒܿܥܐ ܗܘܐ. ܘܡܢ ܥܠܬ ܡ̈ܘܡܬܐܼ ܕܚܿܠܝܢ ܗܘܘ ܒܢܝ̈ܢܫܐ ܢܦܬܚܘܢ ܠܬܪ̈ܥܝܗܘܢ. ܘܗܼܢܘܢ ܗܠܝܢ
                    ܕ̈ܘܝܐ ܕܣܥܪܝܢ ܗܘܘ ܗܟܢܐܼ. ܢܚܬܝܢ ܗܘܘ ܠܫܘܩܐܼ ܘܡܙܒܿܢܝܢ ܗܘܘ ܠܗ ܠܠܚܡܐ ܗܿܘ ܕܚܕܪܝܢ ܗܘܘ.
                    ܘܙܒܿܢܝܢ ܠܗܘܢ ܒܣܪܐ ܘܚܡܪܐ. ܐܝܟܢܐ ܕܟܕ ܗܠܝܢ ܬܘܒ ܚܙܘ ܒܢܝ̈ܢܫܐܼ. ܬܘܒ ܬܟܣ ܐܝܕ̈ܝܗܘܢ ܡܢ
                    ܡܣܟܢ̈ܐ: ܘܥܠܘ ܠܐܘܠܨܢܐ ܪܒܐ <pb n="357"/> ܗܢܘܢ ܒܢܝ̈ܢܫܐ. ܡܛܠ ܕܗܠܝܢ ܕ̈ܘܝܐ ܕܦܿܠܚܝܢ ܗܘܘ
                    ܗܠܝܢ ܕܠܐ ܐܢܫܘܬܐ ܡܫܬܟܚܝܢ ܗܘܘ. ܘܐܝܟ ܬܓܘܪܬܐ ܚܫܒܘܗܿ ܠܗܕܐ. ܟܕ ܢܦܩܝܢ ܥܠ ܒ̈ܬܐ ܘܪ̈ܚܘܬܐ
                    ܘܒܟܠܕܘܟ. ܫܚܪ ܕܝܢ ܐܦ ܒܢ̈ܝ ܐܬܪ̈ܘܬܐ ܕܒܝܬ ܢܗܪ̈ܝܢܼ ܘܥܠܘ ܬܘܒ ܠܡܕ̈ܝܢܬܐ ܡܢ ܟܦܢܐ. ܐܙܕܒܿܢ
                    ܓܝܪ ܟܠܗ ܥܒܿܕܗܘܢ܆ ܘܕܡܘܙܦ ܠܗܘܢܼ ܠܝܬ. ܘܐܟܠ ܒܣܪܐ ܘܚܠܒܐ ܟܠܗ ܨܘܡܐ. ܒܝܕ ܕܗܘܬܼ ܫܛܝܬܐ
                    ܕܩܢܝܢܐܼ. ܟܠ ܐܝܟܐ ܕܒܥܝܢ ܗܘܘܼ ܝܿܗܒܝܢ ܗܘܘ ܠܗܘܢ ܒܣܪܐ. ܐܬܩܫܝ ܒܕ̈ܘܟܝܢ ܕܘ̈ܟܝܢ ܗܼܘ ܟܦܢܐ
                    ܥܠ ܒ̈ܢܝ ܐܬܪܐܼ ܡܢ ܣܓܝܘܬܐ ܕܢܘܟܪ̈ܝܐ: ܥܕܡܐ ܕܣܥܘ ܥܠ ܓܘܫܪܼ̈ܐ ܕܡܝ̈ܬܐ.. ܢܘܟܪ̈ܝܐ ܕܝܢ ܟܕ
                    ܡܢ ܟܦܢܐ ܕܐܬܪܗܘܢܼ ܥܪܩ ܕܠܐ ܢܐܒܕܘܢ ܒܗ. ܩܕܡܝܗܘܢ ܘܥܡܗܘܢ ܘܒܬܪܗܘܢ ܐܬܼܐ ܠܟܠ ܐܝܟܐ ܕܐܙܠܝܢ
                    ܘܐܬܝܢܼ ܘܐܦ ܚܪܒܐ ܘܡܘܬܢܐ. ܘܐܟܼܠ ܡܪܪܐ. ܘܐܫܬܝ ܡܪܪܐ. ܘܐܬܒܕܪ ܒܝܢܬ ܥܡ̈ܡܐ ܕܠܐ ܝܼܕܥ ܐܢܘܢ.
                    ܘܐܦ ܫܕܪ ܒܬܗܘܢ ܚܪܒܐ ܘܫܒܝܐ ܘܟܦܢܐ ܐܦ ܡܘܬܢܐܼ. ܥܕܡܐ ܕܐܬܓܡܪ. ܗܘܼܘ ܕܝܢ ܒܐܘܠܨܢܐ ܗܢܐ ܟܠܗ
                    ܙܒܢܐ ܕܣܬܘܐ. ܟܕ ܕܝܢ ܡܢܥ ܠܗܘܢ ܝܘܡ̈ܬܐ ܕܫܚܢܝܢ ܩܠܝܠܼ ܘܫܪ ܡܬܚܙܐ ܬܐܕܐ: ܪܗܛܘ ܥܠ ܝܪ̈ܩܘܢܐ
                    ܕܒܪ̈ܝܐܼ ܘܪܥܝܢ ܗܘܘ ܒܗܘܢ ܕܒܕܡܘܬܐ ܕܩܢܝܢܐ ܿ ܘܐܦ ܡܠܩܛܝܢ ܗܘܘ ܡܢܗܘܢܼ. ܘܡܥܠܝܢ ܠܫܘܩܐ.
                    ܘܡܙܒܿܢܝܢܼ ܘܙܒܿܢܝܢ ܠܗܘܢ ܒܗܘܢ ܠܚܡܐ. ܡܬܚܙܐ ܗܘܐ ܕܝܢ ܐܦ ܗܼܘ ܓܘܢܗܘܢ ܒܕܡܘܬ ܝܪܩܐ: ܘܐܦܠܐ
                    ܡܣܒܥܬܐ ܗܘܬܼ ܠܗܘܢܼ ܐܠܐ ܐܝܟ ܩܢܝܢܐ.. ܟܕ ܫܠܡܬ ܕܝܢ ܠܘܬܗܘܢ ܗܿܝ ܕܡܢ ܢܒܝܐ ܐܬܡܪܬܼ. ܕܬܟܘܠ
                    ܠܡܼ ܘܠܐ ܬܣܒܥ. ܡܛܠ ܕܥܒܪܬܐ ܬܗܘܐ ܒܓܘܟ. ܗܢܐ ܓܕܫ ܗܫܐܼ ܕܐܟܠܝܢ ܗܘܘܼ ܘܠܐ ܣܒܥܝܢ ܗܘܘ ܐܦܠܐ
                    ܗܠܝܢ. ܘܢܦܠ ܟܠܗܘܢ ܒܟܘܪܗܢܐ ܕܟܪܣܐ. ܘܐܬܡܠܝܘ ܡܢܗܘܢ ܐܣܛܘ̈ܐ ܘܫܘܩ̈ܐܼ. ܘܩܕܡ ܚܢܘ̈ܬܐ
                    ܘܒܘܪ̈ܓܐ ܘܗܝ̈ܟܠܐ ܘܟܠܕܘܟ. ܘܗܝܕܝܢ ܫܪܝܘ ܬܘܒ ܟܘܪ̈ܗܢܐ ܡܫܚ̈ܠܦܐ ܘܣܓܝ̈ܐܐ ܢܒܥܝܢ ܒܗܘܢ: ܫܚܛܐ
                    ܘܚܡܛܐܼ. ܘܟܐܒ ܟܪܣܐ. <pb n="358"/> ܘܟܐܒܐ ܕܥܝܢ̈ܐ. ܘܐܫܬܐ. ܕܠܐ ܟܐܒ̈ܐ ܐܚܪ̈ܢܐ. ܘܬܪܡܣܐ
                    ܕܗܼܘ ܦܪܕܝܢ. ܘܒܪܣܡܼ ܥܡ ܟ̈ܐܒܐ ܐܚܪ̈ܢܐ ܣܓܝ̈ܐܐ ܕܠܐ ܝܕܝܥܝܢ. ܣܓܐ ܕܝܢ ܐܦ ܟܐܒܐ ܕܒܣܘܪ ܘܟܢܫ
                    ܡܝ̈ܐ܀</p>
                <p>ܐܬܼܐ ܠܘܬܢ ܛܒܐ ܕܐܝܬ ܟܐܒܐ ܒܡܘܨܠܼ. ܕܥܿܒܝܢ ܪ̈ܝܫܝܗܘܢܼ ܘܩܠܝܠܐܝܬ ܢܦܠܝܢ ܘܡܝܬܝܢ. ܟܕ ܐܦܠܐ
                    ܡܡܕܝܢ ܕܢܩܒܪܘܢ. ܘܠܢ ܗܕܐ ܫܘܥܝܬܐ ܡܕܡ ܚܫܝܒܐ ܗܘܬ ܠܢ. ܐܠܐ ܠܐ ܫܘܚܪ ܣܿܓܝ ܘܡܛܐ ܨܝܕܝܢ. ܟܕ
                    ܒܩܠܝܠ ܩܠܝܠ ܗܠܟ ܒܡܕ̈ܝܢܬܐ ܬܚܬܝ̈ܬܐܼ ܥܕܡܐ ܕܡܛܐ ܨܝܕܝܢ. ܘܗܟܢܐ ܐܝܬܘܗܝ. ܟܕ ܠܘܩܕܡ ܒܐܡܐ
                    ܕܪܝܫܗ ܕܐܢܫ ܠܒܿܟ ܗܘܐ. ܘܡܗܠܟ ܩܠܝܠ ܩܠܝܠ ܘܢܚܿܬ ܗܘܐܼ ܥܕܡܐ ܕܡܼܛܐ ܗܘܐ ܠܗܿܘ ܠܒܐ ܘܠܿܒܟ
                    ܒܗ. ܘܗܝܕܝܢ ܐܬܕܘܕ ܗܘܢܐ. ܘܐܙܠ ܢܘܗܪܐ ܕܥܝ̈ܢܐ. ܘܐܒܕܬ ܟܠܗܿ ܝܕܥܬܗ ܕܒܪܢܫܐ. ܘܡܬܛܒܥ ܗܘܐ
                    ܐܝܟ ܡܝܬܐܼ. ܘܗܟܢܐ ܝܘ̈ܡܬܐ ܣܓܗܝܐܐ ܗܘܿܐ ܗܘܐ: ܟܕ ܡܢ ܟܠܗܿ ܝܕܥܬܐ ܐܢܫܝܬܐ ܪܚܝܩ ܗܘܐ. ܘܐܢ
                    ܗܼܘ ܕܟܕ ܒܠܿܥ ܗܘܐ ܓܒܪܐܼ. ܘܒܗ ܒܝܘܡܐ ܩܕܡܝܐ ܐܘ ܒܗܿܘ ܕܬܪ̈ܝܢ ܠܐ ܥܿܒܕ ܗܘܐ ܕܝܬܝܩܐܼ. ܠܐ
                    ܡܨܝܐ ܗܘܬܼ ܠܗ ܬܘܒ ܕܢܕܥ. ܘܐܢ ܕܝܢ ܓܼܕܫ ܘܒܬܪ ܝܘܡ̈ܬܐ ܬܩܿܢ ܗܘܐ ܗܘܢܗ ܘܡܣܬܘܕ܇ ܡܬܛܥܝܪ ܗܘܐ
                    ܐܝܟ ܕܡܢ ܫܢܬܐ ܥܡܝܩܬܐܼ. ܟܕ ܠܐ ܝܿܕܥ ܐܦ ܠܐ ܕܟܐܝܒ ܠܗ ܡܕܡ. ܘܐܢ ܡܚܝܠܘܬܐ ܕܦܓܪܐ ܝܗܒܐ ܗܘܬܼ
                    ܩܝܡ ܗܘܐ. ܗܿܦܟ ܗܘܼܐ ܕܝܢ ܥܠ ܒܪܢܫܐ ܝܬܝܪ ܡܢ ܚܡ̈ܫ ܘܫ̈ܬ ܙܒܢܝ̈ܢ. ܟܕ ܡܢܗܘܢ ܩܕܡܝܬܐ ܐܙܠܝܢ.
                    ܘܐܝܬ ܕܒܬܪ̈ܬܝܢ. ܘܐܝܬ ܕܟܕ ܒܓܝܪ ܠܗ ܝܬܝܪ ܡܢ ܚ̈ܡܫܐ ܙܒ̈ܢܝܢ܆ ܗܿܦܟ ܗܘܐ ܘܫܩܠܗ. ܐܢ̈ܫܝܢ ܕܝܢ
                    ܡܢܗܘܢ ܣܓܝ̈ܐܐܼ ܢܦܩܿ ܗܘܐ ܒܚܕ ܡܢܗܘܢ ܫܚܛܐ ܚܘܪܐ. ܘܟܕ ܚܕ ܝܘܡܐ ܐܘ ܬܪ̈ܝܢ ܗܿܘܐ ܗܘܐܼ ܚܿܡܐ
                    ܗܘܐ. ܘܢܦܼܩ ܬܘܒ ܒܗ ܣܘܡܩܐ. ܘܐܦ ܗܢܐ ܚܿܡܐ ܗܘܼܐ. ܘܢܦܼܩ ܬܘܒ ܩܘܢܥܐ.. ܘܟܕ ܟܠܗ ܗܢܐ <pb
                        n="359"/> ܐܘܠܨܢܐ ܝܘܡ̈ܬܐ ܣܓ̈ܝܐܐ ܣܒܠ ܗܘܐ ܘܡܣܒܪ ܕܗܐ ܡܟܝܠ ܩܒܠ ܚܘܠܡܢܐܼ: ܒܓܪ ܡܢ
                    ܟܪܣܗ. ܘܟܕ ܬܘܒ ܡܢ ܗܢܐ ܦܠܼܛܼ ܩܒܠܗ ܚܡܛܐ ܘܦܪܕܝܢ. ܟܕ ܡܫܬܟܚܝܢ ܗܘܘ ܐܪ̈ܒܥܐ ܘܚܡ̈ܫܐ ܕܫܕܝܢ
                    ܒܚܕܐ ܕܘܟܐ. ܘܟܠܚܕ ܚܕ ܡܢܗܘܢ ܒܓܝܪ ܗܘܐ ܡܢ ܚܕ ܟܐܒܐܼ. ܟܕ ܠܐ ܕܡܿܝܢ ܗܘܘ ܟܐܒܝ̈ܗܘܢ ܠܚܕ̈ܕܐ܀
                    ܐܚܪ̈ܢܐ ܬܘܒ ܡܫܬܟܚܝܢ ܗܘܘ ܕܒܓܪܝܢ ܡܢ ܚܡܛܐܼ ܡܢ ܟܪܣܐܼ ܘܡܢ ܫܚܛܐܼ ܘܡܢ ܒܣܘܪ ܘܡܢ ܗܿܝ ܟܐܒܐ
                    ܡܕܘܕܐ ܕܠܒܐ. ܗܠܝܢ ܟܠܗܘܢ ܟ̈ܐܒܐ ܒܚܕܐ ܫܘܝܘܬܐ ܡܫܬܟܚܝܢ ܗܘܘ ܥܠ ܚܕܐ ܦܓܪܐ.. ܘܟܕ ܟܠܗܝܢ
                    ܗܠܝܢ ܣܒܠ ܗܘܐܼ. ܫܿܕܐ ܗܘܐ ܡܝܬܐ. ܟܕ ܐܦ ܟܦܢܐ ܐܦ ܨܗܝܐ ܡܢܘܠ ܗܘܐ ܠܗ ܝܬܝܪ ܡܢ ܗܠܝܢ. ܘܗܟܢܐ
                    ܫܕܝܢ ܗܘܘ ܒܐܣ̈ܛܘܐܼ ܘܒܗܝ̈ܟܠܐ ܘܒܥܕ̈ܬܐ ܘܒܒܘܪ̈ܓܐ ܘܒܫܘ̈ܩܐ. ܘܛܡܪܝܢ ܒܙܒܠܐ ܘܡܢܘܠܝܢ
                    ܒܟܘܪ̈ܗܢܐ ܡܫܚ̈ܠܦܐ. ܐܚܪ̈ܢܐ ܡܬܟܪܟܝܢ ܗܘܘܼ ܡܢ ܐܘܠܨܢܐ ܕܟܦܢܐ ܒܡܕ̈ܝܢܬܐ. ܟܕ ܐܦ ܩܝܡܝܢ ܗܘܘ
                    ܥܠ ܬܪܥܐ ܒܚܕܐ ܫܘܝܘܬܐܼ ܝܬܝܪ ܡܢ ܥܣܪ̈ܐ ܘܥܣܪ̈ܝܢ ܘܬܠܬ̈ܝܢ: ܟܕ ܡܢܗܘܢ ܡ̈ܠܝܢ ܚܡܛܐܼ. ܘܡܢܗܘܢ
                    ܫܚܛܐܼ ܘܡܢܗܘܢ ܡܢ ܟܪܣܐ. ܐܚܪ̈ܢܐ ܡܢ ܟܘܪ̈ܗܢܐ ܡܫܚ̈ܠܦܐ. ܘܟܕ ܐܘ̈ܠܢܐ ܗܠܝܢ ܫܪܝܢ ܗܘܘ ܥܠ
                    ܦܓܪ̈ܝܗܘܢܼ. ܡܥܒܕ ܗܘܐ ܠܗܘܢ ܐܦ ܐܘܠܨܢܐ ܥܙܝܙܐ ܕܟܦܢܐ ܘܕܨܗܝܐܼ. ܕܢܐܙܠܘܢ ܥܠ ܐܝܕ̈ܗܝܘܢ
                    ܘܪ̈ܓܠܝܗܘܢܼ ܘܢܒܥܘܢ ܠܗܘܢ ܠܚܡܐ ܡܢ ܟܠܕܘܟ. ܟܕ ܐܦܠܐ ܐܝܠܝܢ ܕܨܒܿܝܢ ܗܘܘ ܕܢܥܒܕܘܢ ܙܕ̈ܩܬܐܼ
                    ܡܡܕܝܢ ܗܘܘ ܕܢܬܠܘܢ ܠܗܠܝܢ ܕܐܬܝܢ ܠܬܪ̈ܥܝܗܘܢ. ܘܡܢ ܣܓܝܘܬܐ ܕܗܠܝܢ ܕܐܬܝܢ ܗܘܘ ܠܒ̈ܬܐܼ. ܐܠܨܝܢ
                    ܗܘܘ ܗܠܝܢ ܕܫܕܝܢ ܒܫܘ̈ܩܐ ܡܢ ܟܦܢܐ ܘܡܢ ܨܗܝܐ܀ ܢܗܘܘܢ ܡܠ ܪܡܼܝܢ ܒܫܘ̈ܩܝܗܿ ܕܐܘܪܫܠܡ ܡܢ ܩܕܡ
                    ܚܪܒܐ ܘܟܦܢܐ ܘܡܘܬܢܐܼ. ܘܠܝܬ ܠܗܘܢ ܩܒܘܪ: ܗܢܘܢ ܘܢܫܝ̈ܗܘܢ ܘܒܢܝ̈ܗܘܢ. ܘܐܫܘܕ ܥܠܝܗܘܢ
                    ܒܫܝܘܬܗܘܢ. ܐܢ ܬܦܘܩ ܠܕܒܪܐܼ ܗܐ ܩܛܝ̈ܠܝ ܚܪܒܐ. ܘܐܢ ܬܥܘܠ ܠܓܘ ܩܪܝܬܐܼ ܗܐ ܡܛܪ̈ܦܝ <pb
                        n="360"/> ܟܦܢܐ܀ ܟܕ ܕܝܢ ܢܦܠ ܗܢܐ ܟܘܪܗܢܐ ܒܡܕܗܝܢܬܐܼ ܘܫܪܝܘ ܕܢܣܘܦܘܢ ܐܝܟ ܩ̈ܡܨܐ܆ ܕܚܠ
                    ܒܢܝ̈ܢܫܐ ܕܢܥܠܘܢ ܠܡܕ̈ܝܢܬܐܿ ܡܢ ܥܠܬ ܫܘܠܛܢܐ ܘܡܢ ܟܘܪ̈ܗܢܐ ܘܡܘܬܢܐ. ܘܫܪܝܢ ܢܦܠܝܢ ܥܠ
                    ܒܢܝ̈ܢܫܐ. ܘܩܛܥܝܢ ܐܘܪ̈ܚܬܐ ܘܒܙܝܢ ܠܒܢ̈ܝܢܫܐ ܥܒܪ̈ܝ ܐܘܪܚܐ. ܟܕ ܢܦܠܝܢ ܘܒܿܙܝܢ ܘܡܫܠܚܝܢ
                    ܘܩܿܛܠܝܢ. ܠܐ ܡܒܨܝܢ ܗܘܘ ܘܪܗܛܝܢ ܒܬܪ ܕܗܒܐ ܘܣܐܡܐܿ. ܐܝܟ ܡܐ ܕܡܬܟܪܟܝܢ ܗܘܘ ܘܡܒܨܝܢ ܒܬܪ
                    ܠܚܡܐ. ܐܝܟܢ ܕܩ̈ܛܠܐ ܣܓܝ̈ܐܐ ܗܼܘܘ ܡܢ ܥܠܬ ܩܡܚܐ ܐܘ ܚ̈ܛܐ ܕܛܥܼܝܢ ܗܘܐ ܚܕ ܡܢܗܘܢ ܘܐܙܠ ܢܘܒܠ
                    ܨܝܕ ܐܢܫܘܬܗ. ܟܕ ܠܐ ܚܣܝܢ ܗܘܘ ܡܛܠ ܚܕ ܩܦܝܙܐ ܐܘ ܚܡ̈ܫܐ ܢܫܕܘܢ ܕܡܗ ܕܐܢܫ܀ </p>
                <p>ܣܥܘ ܐܦ ܐܬܪ̈ܘܬܐ ܕܢܥܒܪܘܢ ܘܢܫܒܘܢ ܩܘܪ̈ܝܣ ܡܢ ܐܬܪ̈ܘܬܐ ܐܚܪ̈ܢܐܼ. ܘܕܢܩܛܥܘܢ ܐܘܪ̈ܚܬܐ ܥܠ
                    ܥܒܪܗܐ ܐܘܪܚܐ܀ ܥܠܝܢ ܗܘܘ ܕܝܢ ܡܢ ܐܬܪܐ: ܟܕ ܡܬܚܙܐ ܓܘܢܗ ܕܚܕ ܡܢܗܘܢ ܐܝܟ ܝܪܩܐ. ܘܟܕ ܕܝܢ ܥܐܠ
                    ܘܡܙܒܼܿܢ ܦܘܠܚܢܐ ܕܐܝܕ̈ܘܗܝ܇ ܘܙܒܢ ܠܗ ܠܚܡܐ: ܐܟܿܠ ܗܘܐ ܡܢܗ ܕܠܐ ܡܫܘܚܬܐ. ܘܩܠܝܠܐܝܬ ܢܦܿܠ
                    ܗܘܐ ܒܬܪܥ ܡܘܬܐ.ܘܐܝܬ ܗܘܐ ܡܢܗܘܢ ܕܟܕ ܠܒܝܟ ܗܘܐ ܠܗ ܠܠܚܡܐ ܒܐܝܕܗ ܘܐܟܿܠ ܗܘܐܼ. ܫܚܪ ܓܘܢܐ
                    ܐܝܟ ܣܩܐܼ. ܘܥܼܦ ܠܒܣܬܪܗ ܘܢܦܠܼ ܘܦܠܛܬ ܢܦܫܗ. ܟܕ ܒܣܓ̈ܝܐܐ ܓܕܫܬ ܗܕܐ.. ܟܕ ܕܝܢ ܫܪܝ ܡܝܬܝܢ
                    ܡܢܗܘܢ ܣܓ̈ܝܐܐܼ. ܟܕ ܠܐ ܡܡܕܝܢ ܗܘܘ ܒܢܝ̈ܢܫܐ ܕܢܩܒܪܘܢ ܟܠܗ ܝܘܡܐ. ܐܦܠܐ ܗܟܢܐ ܐܗܡܝ ܐܠܗܐ ܡܢ
                    ܡܣܟܢ̈ܐ. ܟܕ ܐܓܢܬ ܛܝܒܘܬܗ ܘܡܪܚܡܢܘܬܗ ܥܠܝܗܘܢ. ܘܠܘܩܕܡ ܗܢܘܢ ܒܓܼ ܘܢܦܼܠ ܒܟܘܪܗܢܐ ܗܢܐܼ ܥܕܡܐ
                    ܕܣܼܝܢ ܗܘܘ ܫܘ̈ܩܐ ܘܟܠܕܘܟ ܡܢܗܘܢ. ܘܗܟܢܐ ܐܝܟ ܙܒܢܐܼ. ܘܠܘܩܒܠ ܗܿܘ ܡܕܡ ܩܠܝܠ ܕܩܢܝܢ ܗܘܘ
                    ܒܢܝ̈ܢܫܐ: ܟܠܚܕ ܚܕ ܡܢܗܘܢ ܐܝܟ ܚܝܠܗ ܝܨܿܦ ܗܘܐ ܠܗܘܢ. ܟܕ ܐܦ ܠܗܢܘܢ ܕܡܝܬܝܢ ܗܘܘ ܡܢܗܘܢ܇ ܡܢ
                    ܟܠܢܫ ܒܐܝܩܪܐ ܪܒܐ ܡܬܥܦܝܢ ܗܘܘ. ܟܕ ܡܝܬܝܢ ܥܪ̈ܣܬܐ ܘܡܐܢ̈ܐܼ <pb n="361"/> ܠܒܫܝܢ ܠܗܘܢ:
                    ܘܢܦܩܝܢ ܣܝܡܝܢ ܠܗܘܢ ܒܝܬ ܩܒܘܪ̈ܐ ܫܦܝܪ̈ܐ ܕܝܠܗܘܢܼ ܒܬܫܡܫܬܐ ܘܒܡܙܡܘܪ̈ܐܼ݂ ܐܝܟ ܡܪܐ ܕܙܿܕܩ
                    ܠܟܪ̈ܣܛܝܢܐ ܕܢܥܒܕܘܢ܀ ܟܢܼܫ ܐܢܘܢ ܬܘܒ ܠܗܠܝܢ ܕܡܚܝܢ ܘܫܕܝܢ ܒܫܘܩ̈ܐ ܘܡܬܢܘܠܝܢܡܢ ܟܘܪ̈ܗܢܐ
                    ܘܟܦܢܐ ܘܡܢ ܨܗܝܐ: ܘܐܘܒܠ ܐܢܘܢ ܠܗܝܟܐ ܚܕ. ܘܣܡ ܠܗܘܢ ܐܢ̈ܫܐ ܕܢܫܡܫܘܢ ܐܢܘܢ. ܘܟܠܢܫ ܐܝܟ
                    ܚܝܠܗܼ ܫܩܠ ܘܡܘܒܠ ܐܗܘܐ ܠܗܘܢ܀ ܘܡܛܠ ܐܘܠܨܢܐ ܕܡܛܐ ܥܠ ܐܪܥܗܘܢܼ ܫܘܝܢ ܗܘܘ ܒܣܢܝܩܘܬܐ ܟܠܗܘܢ.
                    ܗܢܘܢ ܕܗܘܼܘ ܡܪ̈ܝ ܢܟܣ̈ܣܐܿ ܗܐ ܚܕܘܪ̈ܐ. ܗܢܘܢ ܠܡ ܕܐܟܠܝܢ ܗܘܘ ܦܘܢܩ̈ܐܼ. ܗܐ ܣܝܡܝܢ ܒܫܘܩ̈ܐ.
                    ܕܐܬܪܒܝܘ ܥܠ ܙܚܘܪ̈ܝܬܐܼ. ܗܐ ܕܡܟܝܠ ܒܩܝܩ̈ܠܬܐ܀ ܘܬܘ ܡܿܝܬܐ ܗܘܐܼ ܢܒܝܐ ܐܪܡܝܐ ܘܐܡܿܪ: ܚܫܟܘ
                    ܠܡ ܡܢ ܫܘܚܪ̈ܐ ܚܙܘܗܘܢܼ ܘܠܐ ܐܬܝܕܥ ܒܫܘܩ̈ܐ. ܕܐܬܪܒܝܘ ܥܠ ܙܚܘܪ̈ܝܬܐܼ݂ ܗܐ ܕܡܟܝܢ ܒܩܝܩ̈ܠܬܐ܀
                    ܘܬܘܒ ܡܿܝܬܐ ܗܘܼ ܢܒܝܐ ܐܪܡܝܐ ܘܐܡܿܪ: ܚܫܟܘ ܠܡ ܡܢ ܫܘܚܪ̈ܐ ܚܙܘܗܘܢܼ ܘܠܐ ܐܬܝܕܥ ܒܫܘܩ̈ܐ. ܩܦܕ
                    ܡܫܟܗܘܢ ܥܠ ܓܪ̈ܡܝܗܘܢܼ. ܝܒܼܫ ܘܗܘܼܐ ܐܝܟ ܩܝܣܐ. ܛܒܝܢ ܗܘܘ ܩܛܝ̈ܠܝ ܚܪܒܐܼ ܡܢ ܩܛܝ̈ܠܝ ܟܦܢܐ:
                    ܕܕܒܘ ܐܝܟ ܗܢܘܢ ܕܡܡܚܝܢ ܘܕܫܝܢ ܒܚܩܠܐ܀ ܗܢܐ ܐܦ ܗܠܝܢ ܕܟܝܒܝܢ ܗܘܘܼ ܘܐܦ ܡܢܘܠܝܢ. ܘܟܕ ܫܪܝܘܢ
                    ܡܬܢܓܠܝܢ ܡܢ ܫܘܩ̈ܐ ܘܡܬܩܒܪܝܢ܀ ܩܕܚܘ ܗܼܘ ܪܘܓܐ ܒܒܢ̈ܝ ܡܕ̈ܝܢܬܐ: ܘܢܦܠܘ ܟܠܗܘܢ ܒܚܓܐ
                    ܫܘܝܘܬܐܼ. ܪܘܪ̈ܒܐ ܘܙܥܘܪ̈ܐܼ ܛܠ̈ܝܐ ܘܣ̈ܒܐܼ ܓܕ̈ܘܕܐ ܘܒܬܘ̈ܠܬܐ. ܐܝܢܐ ܕܟܕ ܬܥܘܠ ܠܥܣܪ̈ܝܢ
                    ܒ̈ܬܐ ܠܡܚܣܢ ܢܣܬܟܚ ܒܚ ܕܡܢܗܘܢ ܐܢܫ ܕܡܫܟܚ ܢܡܛܐ ܡܝ̈ܐ ܠܚܒܪܗ. ܐܠܐ ܟܠܗܘܢ ܫܕܝܢ ܗܘܘ ܐܝܟ
                    ܡܝ̈ܬܐܼ. ܟܕ ܠܐ ܝܿܕܥ ܚܕ ܡܢܗܘܢ ܢܐܢܫ ܕܡܫܟܚ ܢܡܛܐ ܡܝ̈ܐ ܠܚܒܪܗ. ܐܠܐ ܟܠܗܘܢ ܫܕܝܢ ܗܘܘ ܐܝܟ
                    ܡܝ̈ܬܐܼ. ܟܕ ܠܐ ܝܿܕܥ ܚܕ ܡܢܗܘܢ ܒܝܬ ܛܒ ܠܒܝܫ. ܘܐܝܟ ܡܐ ܕܠܗܠ ܐܡܿܪ܆ ܕܠܐ ܗܘܼܐ ܒܝܬܐ ܕܠܝܬ
                    ܗܘܐ ܒܗ ܡܝ̈ܬܐ: ܗܟܢܐ ܐܦ ܗܪܟܐܐܝܬ ܗܘܐ ܠܡܐܡܪܼ ܕܠܝܬ ܗܐܘ ܒܝܬܐܼ ܐܦܠܐ ܚܕܼ ܕܠܝܬ ܗܘܐ ܒܗ
                    ܟܪ̈ܝܗܐ. ܥܡ ܗܿܝ ܬܘܒ ܕܡܢ ܐܪܡܝܐ ܐܬܡܪܬܼ . ܕܕܒܩ ܠܫܢܗ ܕܝܠܘܕܐ ܠܫܡܗܝ ܚܟܗ ܒܨܗܦܐ. ܛܠ̈ܝܐ
                    ܫܐܠ ܠܚܡܐܼ. ܘܠܝܬ ܕܩܿܨܐ ܝܿܗܒ ܠܗܘܢ܀ ܟܕ ܐܦܢ ܚܕ ܐܘ ܬܪ̈ܝܢ ܡܢ ܒܝܬܐ ܦܝܫܝܢ ܘܠܐ <pb
                        n="362"/> ܒܓܪܝܢ܆ ܫܕܝܢ ܡܢ ܟܦܢܐ. ܘܐܦ ܗܢܘܢ ܐܠܝܨܝܢ ܝܬܝܪ ܡܢ ܕܒܟܘܪܗܢܐ܆ ܒܗܿܝ ܕܠܝܬ
                    ܗܘܐ ܐܢܫ ܕܐܿܦܐ ܘܥܒܕ ܠܗܘܢ ܠܚܡܐ. ܘܗܠܝܢ ܬܘܒ ܕܫܕܝܢ ܒܟܘܪ̈ܗܢܐ ܡܫ̈ܚܠܦܐܼ ܐܠܝܨܝܢ ܗܘܘ ܒܟܦܢܐ
                    ܘܒܨܗܝܐ: ܡܛܠ ܕܙܥܘܪܝܢ ܘܘ ܒܢܝ̈ܢܫܐܼ ܕܡܨܝܢ ܗܘܘ ܢܩܘܡܘܢ ܘܢܬܠܘܢ ܡܝ̈ܐ ܠܚܕܕ̈ܐ. ܬܩܦ ܒܗܘܢ
                    ܪܘܓܙܐ ܩܫܝܐܝܬ. ܘܫܪܝܘ ܒܗܘܢ ܡܘܬܢܐܼ. ܐܝܟܢܐ ܕܢܦܩܘܢ ܬܪ̈ܝܢ ܘܬܠܬ̈ܐ ܒܝܘܡܐܼ ܡܢ ܒܝܬܐ ܚܕ.
                    ܘܐܦ ܢܦܩܘܢ ܒܚܕܐ ܥܪܨܐ ܐܡܐ ܘܒܪܬܗܿ܆ ܘܐܒܐ ܘܒܪܗܼ. ܘܬܪܗܝܢ ܐܚ̈ܐ ܐܝܟ ܚܕܐ. ܘܐܦ ܢܦܩܘܢ ܐܚ̈ܐ
                    ܬܪ̈ܝܢ܆ ܚܕ ܡܢ ܗܢܐ ܓܒܐ ܕܡܕܝܢܬܐܼ ܘܚܕ ܡܢ ܗܢܐ ܓܒܐ: ܘܢܐܬܝ̈ܢ ܥܪ̈ܣܬܗܘܢ ܘܢܦ̈ܓܥܢ ܒܚܕܕ̈ܐܼ
                    ܘܢܬܘ̈ܥܢܕ ܨܝܕ ܩܒܪܐ ܫܘܝܐܝܬܿ. ܘܐܦ ܢܬܣܝܡܘܢ ܚܕ ܥܠ ܚܕ. ܗܕܐ ܒܣ̈ܓܝܐܐ ܓܕܫܬܼ ܕܠܗ ܠܣܘܩܐ
                    ܐܚܪܝܐ ܒܚܕ ܥܕܢܐ ܢܬܠܘܢ ܠܒܪܘܝܗܘܢ܀ ܬܩܦ ܕܝܢ ܒܝܕ̈ܥܝܐ ܘܒܪ̈ܝܫܝ ܒ̈ܬܐ. ܘܐܦ ܟܗ̈ܢܐ ܟܠܗܘܢ
                    ܕܥܕܬܐ ܕܐܡܪ ܣܦܘ ܒܗ ܒܡܘܬܢܐ ܗܢܐ܀ </p>
                <p>ܘܫܪܝ ܪܥܐ ܩܠܝܠ ܩܠܝܠܼ. ܘܢܦܩ ܡܢ ܡܕ̈ܝܢܬܐ ܠܐܬܪ̈ܘܬܗܘܢ. ܘܢܦܠ ܒܩܘܪ̈ܝܣ. ܘܐܟܙܢܐ ܕܒܡܕܗܝܢܬܐ
                    ܣܥܼܪ܆ ܗܟܢܐ ܐܦ ܠܒܪ܀ ܫܠܡܬ ܕܝܢ ܗܪܟܐ ܐܦ ܡܠܬܐ ܕܐܫܥܝܐ. ܐܫܬܝܬܝ ܡܢ ܐܝܕܗ ܕܡܪܐ ܟܣܐ ܕܪܘܓܙܗ.
                    ܘܐܫܬܝܬ ܘܐܡܨܝܬ ܟܣܐ ܕܪܥܠܐ. ܘܠܝܬ ܕܡܒܝܐ ܠܟܝ ܡܢ ܟܠܗܘܢ ܒܢܝ̈ܟ ܕܝܠܕܬ. ܘܠܝܬ ܕܐܚܿܕ
                    ܒܐܝܕ̈ܝܗܿ ܡܢ ܟܠܗܘܢ ܒܢܝ̈ܐ ܕܪܒܝܬ. ܬܪ̈ܬܝܢ ܐܝ̈ܝܢ ܡܛܝܟܝ܆ ܠܡܿܢ ܬܟܪܐ ܥܠܝܟ. ܒܙܬܐ ܘܬܒܪܐ
                    ܘܟܦܢܐ ܚܪܒܐ܇ ܡܿܢ ܢܒܝܐ ܠܟ. ܒܢܝ̈ܝܟ ܬܘܝܪܝܢ. ܘܕܡܟܝܢ ܒܪܝܫ ܟܠܗܘܢ ܫܘܩ̈ܐܼ. ܐܝܟ ܣܠܩܐ
                    ܕܟܡܝܕ. ܘܡܠܝܢ ܪܘܓܗ ܕܡܪܝܐ ܘܟܐܬܗ ܕܐܗܟܝ܀ ܒܕܡܘܬܐ ܕܣܠܩܐ ܕܟܡܝܕ ܒܓܠܝܕܐ: ܗܟܢܐ ܗܘܼܐ ܓܘܢܗܘܢ
                    ܕܟܠܗܘܢ ܒܢܝ̈ܢܫܐ ܕܦܠܛܘ ܡܢ ܟܘܪܗܢܐ ܗܢܐ. ܟܕ ܐܦ ܗܘܼܘ ܓܪ̈ܝܥܐ <pb n="363"/> ܟܠܗܘܢ. ܐܝܟܢܐ
                    ܕܐܢ ܡܢ ܡܐܢ̈ܝܗܘܢ ܠܐܡܬܦܪܫܝܢ ܗܘܼܘ ܕܝܪܝܪܐ ܐܘ ܟܗܢܐܼ. ܠܐ ܐܢܫ ܡܫܟܚ ܗܘܼܐܠ ܡܦܪܫ ܠܟܗܢܐ ܡܢ
                    ܥܠܡܝܐ: ܡܛܠ ܕܠܗܘ ܡܣܦܪ̈ܐ ܗܘܘ. ܟܕ ܐܦ ܢܘܗܪܐ ܕܥܝܢܝ̈ܗܘܢ ܐܙܠ. ܘܫܡܥܐ ܬܘܒ ܕܐܕ̈ܢܝܗܘܢ.
                    ܘܐܦܠܐ ܬܘܒ ܚܝܠܗܘܢ ܐܫܬܪܪܘ ܥܠܝܗܘܢ ܒܙܒܢܐ ܣܓܝܐܐ. ܘܟܡܐ ܕܝܢ ܕܫܢܬܐ ܫܚܢܐ ܗܘܬܼ: ܗܟܢܐ ܡܬܥܙܙ
                    ܗܘܐ ܟܘܪܗܢܐ܀ ܟܕ ܩܪܒܘ ܡܿܢ ܝܘܡ̈ܬܐ ܕܚܨܕܐ ܕܒܝܬ ܥܪ̈ܒܝܐ ܫܚܼܪ ܥܡܐ ܟܠܗ ܓܪܒܝܝܐܼ. ܐܦ
                    ܢܘܟܪ̈ܝܐ: ܘܢܚܬܘ ܟܠܗܘܢ ܠܚܨܕܐ. ܐܝܟܢܐ ܕܒܠܚܘܕ ܠܚܡܐ ܢܣܒܥܘܢ. ܘܢܚܼܬ ܐܦ ܢܫ̈ܐ ܘܓܪ̈ܝܥܐ. ܡܛܠ
                    ܕܗܟܢܐ ܐܝܬ ܥܝܕܐ ܠܥܡܐ ܓܪܒܝܝܐ ܕܢܚܬܘܢ ܛܠܝܝ̈ܗܘܢ ܠܚܨܕܐ. ܗܫܐ ܕܝܢ ܢܚܬܘ ܣܒ̈ܐ ܘܛܠܝ̈ܐܼ.
                    ܘܢܫ̈ܐ ܘܓܪ̈ܝܥܐ: ܡܢ ܐܘܠܨܢܐ ܣܓܝܐܐ ܕܣܡܟ ܥܠܝܗܘܢ ܒܙܒܢܐ ܗܢܐ. ܟܕ ܕܝܢ ܢܚܬܘ ܘܐܦ ܐܟܠܘ ܠܚܡܐ
                    ܚܒܗܘܢ: ܢܦܠܘ ܟܠܗܘܢ ܬܘܒ ܒܟܘܪ̈ܗܢܐ ܡܫܚ̈ܠܦܐ. ܐܝܟܢܐ ܕܐܘܪ̈ܚܬܐ ܘܫܒܝ̈ܠܐ ܘܪ̈ܘܡܐ ܘܥܘ̈ܡܩܐܼ
                    ܡܢܗܘܢ ܡܠܝܢ ܗܘܘܼ: ܘܩܘܪ̈ܝܣ ܘܡܕ̈ܝܢܬܐ ܘܟܠܕܘܟ. ܟܕ ܐܦ ܣܝܦܝܢ ܗܘܘ ܐܝܟ ܩܡܨܐ. ܐܓܪܐ ܕܝܢ ܠܝܬ
                    ܗܘܼܐ: ܐܠܐ ܒܠܚܘܕ ܠܚܡܐ ܕܦܘܡܗ ܕܚܕ ܡܢܗܘܢ. ܣܓܝ̈ܐܐ ܕܝܢ ܐܡܪܝܢ ܗܘܘ ܕܢܦܩܝܢ ܗܘܘ ܠܚܩܠܐ
                    ܡܢܗܘܢ: ܘܡܐ ܕܐܟܠܝܢ ܗܘܘ ܘܣܒܥܝܢ܆ ܢܦܠܘ ܘܡܝܬܘ. ܐܝܟܢܐ ܕܢܦܩܘܢ ܥܣܪ̈ܝܢ ܘܢܥܠܘܢ ܚ̈ܡܫܐ. ܘܟܕ
                    ܐܝܕܥܘ ܗܕܐ ܡܪ̈ܝ ܚܨܕܐܼ. ܠܐ ܝܗܒܝܢ ܗܘܘ ܠܚܕ ܡܢܗܘܢ ܢܥܘܠ ܠܚܩܠܗ: ܐܠܐ ܠܐܝܢܐ ܕܫܦܝܪ ܓܘܢܗ
                    ܘܫܡܝܢ ܒܣܪܗ. ܟܕ ܐܦ ܝܗܒܝܢ ܗܘܘ ܠܗܘܢ ܐܓܪܐܼ ܚܡ̈ܫܐ ܦܘ̈ܠܣ ܒܝܘܡܐܼ. ܘܟܕ ܣܓܝ ܥܣܪܐ. ܘܗܟܢܐ
                    ܚܨܕܘܢ ܒܢܝ̈ܢܫܐ ܚܨܕܗܘܢ ܕܡܠܐ. ܟܕ ܠܐ ܚܝܣܝܢ ܗܘܘ ܥܠ ܚܝܠܗܘܢ ܕܡܣܟ̈ܢܐ. ܘܐܦܠܐ ܠܚܡܐ ܝܒܝܫܐ
                    ܡܘܟܠܝܢ ܗܘܘ ܠܗܘܢ ܚܒܗܘܢ: ܠܘ ܡܢ ܚܣܝܪܘܬܐ. ܐܠܐ ܡܢ ܨܒܝܢܐ ܒܝܫܐ ܕܩܢܝܢ ܗܘܘ܀ ܢܚܘܐ <pb
                        n="364"/> ܕܝܢ ܐܦ ܐܝܠܝܢ ܒܝܫ̈ܬܐ ܥܒܕܝܢ ܗܘܘ ܒܢܝ̈ܢܫܐܼ. ܒܕܠܘܚܐ ܕܩܒܪ̈ܐ ܕܥܢܝܕ̈ܐ. </p>
                <p>ܥܠ ܬܚܠܘܨܬܐ ܕܩܒܪ̈ܐ. ܘܥܠ ܡܫܠܚܢܘܬܐ ܕܥܢܝܕ̈ܐ܀ ܥܠ ܗܦܘܟܝܐ ܕܝܢ ܕܩܒܪ̈ܐ ܐܪܡܝܐ ܢܒܝܐ ܒܼܿܕܩ
                    ܠܢܼ ܟܕ ܐܡܼܪ ܥܠܝܗܘܢ ܗܟܢܐ. ܘܐܦ ܥܠ ܒܘܕܪܐ ܕܓܪ̈ܡܝܗܘܢܼ. ܘܠܝܬ ܠܗܘܢ ܡܟܢܫܢܐܿ. ܐܠܐ ܐܝܟ
                    ܙܒܠܐ ܥܠ ܐܦܝ ܐܪܥܐ ܢܗܘܘܢ. ܢܗܘܐ ܠܡ ܒܙܒܢܐ ܗܿ، ܐܡܿܪ ܡܪܝܐ: ܢܦܩܘܢ ܓܪ̈ܡܐ ܕܡܠܟ̈ܐ ܕܝܗܘܕܐܼ
                    ܘܓܪ̈ܡܐ ܕܪܘܪ̈ܒܢܝܗܘܢ ܘܓܪ̈ܡܐ ܕܡܠܟ̈ܐ ܕܝܗܘܕܐܼ ܘܓܪ̈ܡܐ ܕܪܘܪ̈ܒܢܝܗܘܢ ܘܓܪ̈ܡܐ ܕܟܗܢ̈ܝܗܘܢܼ
                    ܘܓܪ̈ܡܐ ܕܢܒ̈ܝܐ ܘܓܪ̈ܡܐ ܕܥܡܘܪ̈ܝܗܿ ܕܐܘܪܫܠܡ ܡܢ ܩܘܒܪ̈ܝܗܘܢ. ܘܢܫܛܚܘܢ ܐܢܘܢ ܠܫܡܫܐ ܘܠܣܗܪܐ
                    ܘܠܟܠ ܚܝ̈ܠܘܬܐ ܕܫܡܝܐܼ. ܕܪܚܡܘ ܐܢܘܢ ܘܦܠܚܘ ܠܗܘܢ ܘܐܙܠܘ ܒܬܪܗܘܢ ܘܫܐܠܘ ܒܗܘܢ ܘܣܓܕܘ ܠܗܘܢ.
                    ܘܠܐ ܢܬܟܢܫܘܢ ܘܠܐ ܢܬܩܒܪܘܢܼ. ܐܠܐ ܐܝܟ ܙܒܠܐ ܥܠ ܐܦ̈ܝ ܐܪܥܐ ܢܗܘܘܢ܀ ܠܢ ܕܝܠܢ ܥܙ ܘܕܪ ܣܛܢܐܼ
                    ܡܢ ܥܠܬ ܚܛܗ̈ܝܢ ܣܓ̈ܝܐܐܼ ܡܢ ܕܪ̈ܐ ܘܙܒ̈ܢܐ ܘܡܢ̈ܝܢܐ ܣܓ̈ܝܐܐܼ. ܕܥܒܕ ܕܢܣܝܒܪܝܗܿ ܠܗܕܐ܀ ܟܕ
                    ܗܦܟܘܢ ܒܢܝ̈ܢܫܐ ܘܕܪܘܢ ܠܓܪ̈ܡܝܗܘܢ ܠܒܪ ܡܢ ܩܒܪ̈ܝܗܘܢܼ ܕܠܐ ܚܘܣܢ. ܘܐܟܙܢܐ ܕܐܢܫ ܢܿܦܩ ܙܒܠܐ
                    ܡܢ ܓܘ ܒܝܬܐ ܘܢܕܪܐ ܠܒܪ: ܗܟܢܐ ܡܿܦܩܝܢ ܗܘܘ ܠܗܘܢܼ ܘܫܕܝܢ ܓܪ̈ܡܝܗܘܢ ܠܒܪ ܡܢ ܩܒܪ̈ܝܗܘܢ. ܟܕ
                    ܐܦܠܐ ܚܝܣܝܢ ܗܘܘ ܥܠܝܗܘܢܼ ܕܢܗܦܟܘܢ ܐܢܘܢ ܠܕܘ̈ܟܝܬܗܘܢ: ܡܐ ܕܣܥܪܘ ܨܒܝܢܗܘܢ ܦܩܪܐ ܘܥܢܬܐ
                    ܒܗܘܢ. ܟܕ ܐܦ ܐܢ ܡܬܟܝܢܝܢ ܗܘܘ ܐܢ̈ܫܐ ܛܢ̈ܢܐ ܘܕܚܠܝ ܡܢ ܐܠܗܐ ܕܟܿܐܝܢ ܗܘܘ ܒܗܘܢܼ. ܡܛܠ ܒܝܫܢܐ
                    ܗܕܐ ܘܥܘܠܐ ܘܪܘܫܟܐ ܗܢܐ: ܐܡܪܝܢ ܗܘܘ ܠܗܘܢܼ. ܕܡܘܢ ܥܒܕܝܢܢ ܠܗܿ ܠܒܝܫܬܐܗܕܐ. ܘܡܢ ܐܝܟܐ ܢܐܝܬܐ
                    ܘܢܬܠ.. ܟܕ ܐܦ ܡܫܬܐܠܝܢ ܗܘܘ ܬܘܒܼ ܕܡܫܟܚܝܢܬܘܢ ܡܕܡ ܛܘܣ: ܘܗܢܘܢ ܦܩܪ̈ܐ ܕܒܼܿܩܘ <pb n="365"
                    /> ܡ̈ܠܐ ܕܣܛܢܐ ܐܒܘܗܘܢ ܘܪܒܗܘܢܼ ܘܐܡܪܘܼ ܕܡܫܟܚܝܢܢ. ܡܐ ܕܝܢ ܕܐܬܬܒܥܘܼ ܕܠܐ ܕܝܠܟ ܡܘܢ ܡܫܟܚ
                    ܠܟ: ܐܡܪ ܕܠܝ ܥܕܟܝܠ ܠܐ ܡܫܟܚ ܠܝ ܡܕܡ. ܐܠܐ ܦܠܢ ܙܦܢ ܘܙܦܠܢ ܥܙ̈ܩܬܐ ܘܩ̈ܕܫܐ ܘܥܩ̈ܐ ܕܕܗܒܐ
                    ܐܫܟܚ. ܘܦܠܢܝܬ ܩܪܝܬܐܼ ܒܙܦܠܢ ܐܠܦܝ̈ܐ ܡܣܩ ܠܗܿ ܕܗܒܐ ܐܦ ܣܐܡܐ܀ ܗܠܝܢ ܕܝܢ ܡ̈ܠܐ ܦܚܝܚ̈ܬܐ ܡܠܦ
                    ܗܘܐ ܠܗܘܢ ܣܛܢܐܼ ܕܢܐܡܪܘܢ ܚܠܦ ܟܘܘܪܗܘܢ. ܘܟܕ ܕܝܢ ܓܼܕܫ ܘܐܬܬܒܥ ܗܿܘ ܕܐܬܐܡܪ ܥܠܘܗܝ ܕܐܫܟܚ:
                    ܐܘ ܓܼܕܫ ܕܗܘܬܼ ܫܟܚܬܗ ܩܕܝܫܬܐ ܕܢܚܫܐܼ ܐܘ ܥܙܩܬܐ ܕܦܪܙܠܐ ܗܼܘ. ܗܠܝܢ ܗܘ̈ܝ ܫܟܚ̈ܬܗܘܢ: ܘܣܛܢܐ
                    ܡܟܪܙ ܗܘܐ ܠܗ̈ܝܢ ܒܝܕ ܦ̈ܠܚܘܗܝ ܠܬܕܡܪ̈ܬܐ ܘܠܐܠܦ̈ܐ ܘܠܪ̈ܒܘܬܐ. ܐܝܟܢܐ ܕܟܠܢܫ ܢܦܠܘܚ ܥܡܗ
                    ܒܪܘܫܥܐ ܗܢܐ. ܟܕ ܐܓܪܗܘܢ ܝܼܗܒ ܠܗܘܢ ܫܓܪܐ ܕܓܗܢܐ܀ ܘܒܝܕ ܕܡܪܕܘ ܡܢܗ ܕܪ̈ܐ ܡܗ̈ܝܡܢܐ
                    ܘܩܕ̈ܡܝܐܼ. ܘܠܐ ܣܥܼܪ ܒܗܘܢ ܨܒܝܢܗ ܒܚܝ̈ܝܗܘܢ: ܐܬܬܢܝܚ ܗܫܐܼ ܘܫܠܡܝܘ ܠܪܓܬܗ ܦܠܚܘ̈ܗܝ ܒܒܘܕܪܐ
                    ܕܓܪ̈ܡܝܗܘܢ. ܗܪܟܐ ܐܗܠ ܣܢܐ ܕܟܠܗ̈ܝܢ ܫܦܝܪ̈ܬܐ ܒܢ ܘܒܗܘܢ: ܒܗܘܢ ܕܐܬܒܕܪܘ ܓܪ̈ܡܝܗܘܢ܇ ܘܒܢ
                    ܕܝܠܢ ܕܣܥܼܪܢܗܿ ܠܗܕܐ ܒܐܝܕ̈ܝܢ܀ ܘܐܝܟ ܙܢܐ ܕܗܠܝܢ ܟܠܗܘܢ ܒܡܘ̈ܬܢܐ ܡܫܚ̈ܠܦܐ ܡܝܬܘ: ܗܟܢܐ ܐܦ
                    ܟܘܪ̈ܗܢܐ ܡܫܚ̈ܠܦܐ ܢܦܠܘ ܒܒܢ̈ܝܢܫܐ. ܘܫܠܡܬܼ ܡܠܬܐ ܟܬܒܐܝܬܐ ܕܐܡܪܐܼ ܕܐܡܬܝ ܕܡܬܦܬܚܝܢ ܩܒܪ̈ܐܼ.
                    ܡ̈ܘܬܢܐ ܣܓܝ̈ܐܐ ܡܥܠܝܢ ܥܠ ܡܕ̈ܝܢܬܐ܀ ܘܡܢ ܥܠܬ ܦܪܪܣܝܐ ܪܒܬܐ ܕܫܩܠܘ ܒܢܝ̈ܢܫܐ ܕܢܗܦܟܘܢ ܩܒܪ̈ܐ:
                    ܐܡܪܚܘ ܐܦ ܥܠ ܥܢܝܕ̈ܐ ܕܡܬܩܒܪܝܢ ܒܗܘܢ ܒܝܘܡ̈ܬܐܼ ܕܢܫܠܚܘܢ ܐܢܘܢ. ܥܕܡܐ ܕܢܬܥܦܐ ܡܝܬܐ ܡܢ
                    ܩܒܘܪ̈ܐ. ܘܢܗܦܟܘܢ ܕܢܐܝܬܘܢ ܚܒܪܗܼ. ܘܥܠ ܕܐܬܝܢܼ ܡܫܠܚ ܩܕܡܝܐ. ܗܦܟܝܢ ܗܘܘ ܐܦ ܠܚܦܪ̈ܐ ܕܛܝ̈ܝܐ
                    ܘܕܝܗܘܕ̈ܝܐ. ܘܡܫܠܚܝܢ ܠܗ ܘܗܦܟܝܢ ܫܕܝܪܢ ܠܗ ܘܛܡܪܘܗܝ܆ ܡܛܠ ܕܠܐ ܢܪܓܫܘܢ <pb n="366"/>
                    ܒܗܘܢ: ܐܘ ܫܒܩܘܗܝ ܟܕ ܫܕܐ ܥܠ ܐܦܘ̈ܗܝ ܡܫܠܚܐܿ. ܘܐܙܠܘ ܐܝܟܢܐ ܕܟܕ ܐܪܓܫܘ ܒܢܝ̈ܢܫܐ ܐܦ ܒܗܕܐܼ.
                    ܘܐܦ ܨܕܘ ܡܢܗܘܢ ܕܝܠܗܘܢ ܕܡܚܠܨ̈ܝ ܩܒܪ̈ܐܼ. ܘܐܦ ܐܫܟܚܘ ܠܡܐܢ̈ܝܗܘܢ ܕܥܢܝܕ̈ܐ ܥܡܗܘܢ: ܠܐ ܫܒܩܝܢ
                    ܗܘܘ ܠܡܝܬܐ ܐܡܬܝ ܕܗܼܘ ܕܡܬܥܦܐ ܕܠܐ ܢܛܘܪ̈ܐܼ ܠܐ ܐܝܡܡܐ ܐܼܦܠܐ ܒܠܠܝܐܼ ܥܕܡܐ ܕܡܣܬܪܚ. ܟܕ ܐܦ
                    ܠܗܘܢ ܠܡ̈ܐܢܐ ܡܦܪ̈ܓܐ ܕܣܝܡܝܢ ܗܘܘ ܥܡܗܼ ܡܣܝܕܝܢ ܗܘܘ ܠܗܘܢܼ ܩܕܡ ܡܬܝܬܗ ܕܣܣܐ: ܘܡܨܒܥܝܢ ܗܘܘ
                    ܠܗܘܢ ܒܥܝܛܪܢܐ. ܐܝܟܢܐ ܕܢܗܘ̈ܝܢ ܡܛܠ ܥܠܬܐ ܗܕܐ ܡܛܪ̈ܬܐ ܣ̈ܓܝܐܬܐ ܒܝܬ ܩܒܘܪ̈ܐ ܕܣܘܪ̈ܝܝܐ
                    ܘܕܛܝ̈ܝܐ ܘܕܝܗܘܕ̈ܝܐ. ܘܥܕܡܐ ܕܡܣܬܪܚܝܢ ܘܐܦ ܡܪܗܠܝܢ܆ ܠܐ ܫܒܩܝܢ ܗܘܘ ܠܗ ܕܠܐ ܢܛܘܪ̈ܐ. ܟܕ ܐܦ
                    ܠܐ ܚܝܣܝܢ ܗܘܘ ܗܼܢܘܢ ܠܣ̈ܛܝܐ ܘܓܢ̈ܒܐܼ ܕܢܫܠܚܘܢ ܠܡܣܟܢܐ ܕܣܝܡܐ ܥܡܗ ܡܢܕܝܠܐ ܩܘܪܝܝܬܐ ܐܘ
                    ܩܛܥܐ ܕܓܠܐ܀ ܥܠ ܗܦܘܟܝܐ ܕܝܢ ܕܩܒܪ̈ܐ ܐܫܟܚܢܢ ܒܢܒܝܐ: ܥܠ ܫܘܠܚܐ ܕܡܝ̈ܬܐ ܠܐ ܐܫܟܚܢܢ. ܐܠܐ ܚܢܢ
                    ܠܟܠܗܝܢ ܒܝܫ̈ܬܐ ܥܒܪܢܢܼ ܒܝܕ ܪ̈ܘܫܥܢ ܘܥܘ̈ܠܝܢ܆ ܕܝܡ̈ܢ ܒܟ̈ܬܒܐ ܘܕܠܐ ܣܝܡ̈ܢ. ܐܠܐ ܢܘܕܐ ܠܡܪܝܐ
                    ܥܠ ܛܝܒܘܬܗܼ ܕܠܐ ܡܬܡܫܚܐ ܐܘ ܡܬܕܪܟܐ ܡܢ ܝܠܝܕ̈ܐܼ ܕܛܥܝܢ ܘܡܣܝܒܪ ܥܝ̈ܛܝܢ ܘܣܘܓܐܐ ܕܒܝܫ̈ܬܢ. </p>
                <p>ܥܠ ܣܘܦܢܐ ܕܝܠܗ ܕܡܘܬܢܐ. ܘܥ ܠܚܝܘܬܐ ܚܒܠܬܐ ܕܢܦܼܩ ܒܬܪ ܡܘܬܢܐ܀ ܘܟܕ ܒܟܠܗ ܗܢܐ ܪܘܫܥܐ ܘܥܘܠܐ
                    ܕܟܠܗܝܢ ܣܢ̈ܝܬܐ ܢܦܠܢ ܚܢܢ: ܒܕܓܠܘܬܐ ܘܒܚܛܘܦܐ ܘܒܒܙܘܙܝܐ ܕܚܕ̈ܕܐ ܒܡܟܠܩܪܨܐ ܒܨܘ̈ܚܝܬܐ
                    ܒܓܘ̈ܢܦܐ ܒܓܘܪܐ ܒܓܢܒܘܬܐ ܒܣܗ̈ܕܘܬܐ ܕܫܘܩܪܐ ܒܩ̈ܛܠܐ ܘܒܡܣܘܪܝܐ ܕܚܕܕ̈ܐܼ. ܘܫܪ̈ܝܢ ܒܝܫ̈ܬܐ
                    ܟܪ̈ܟܢ ܠܢ ܡܢ ܟܠ ܓܒ̈ܝܢ: ܕܢܬܘܒ ܘܢܬܦܢܐ ܠܘܬ ܡܪܝܐ ܒܚܕ ܡܢ ܦܘܪ̈ܣܝܢ ܠܐ ܐܫܟܚܢܢ܆ ܐܠܐ ܕܐܦ
                    ܠܡܝ̈ܬܐ ܕܫܟܒ ܢܙܝܥ ܐܢܘܢ <pb n="367"/> ܡܢ ܕܘܟ̈ܝܬܗܘܢ. ܗܝܕܝܢ ܦܢܝ ܠܢ ܡܪܝܐ ܠܘܩܒܠ
                    ܥܒܿܕܝܢ. ܘܥܒܕ ܡܢ ܐܠܗܐ ܡܫܬܒܩܢܘܬܐܼ ܘܨܒܘ ܥܠܝܢ ܟܠܗܝܢ ܒܝܫ̈ܬܐ. ܐܝܟ ܡܐ ܕܐܡܪ ܢܒܐܿ. ܕܐܟܢܫ
                    ܥܠܝܗܘܢ ܒܝܫ̈ܬܐܼ ܘܓܐܪ̈ܝ ܐܘܟܠ ܒܗܘܢ. ܢܬܛܪܦܘܢ ܒܟܦܢܐ. ܘܢܫܬܠܡܢ ܠـ[ـܗܘܢ ܪ̈ܘܚܐ] ܒܝ̈ܫܬܐ.
                    ܘܠܛܝܪܐ ܐܫܠܡ ܐܢܘܢܼ. ܘܚܝܘܬ ܫܢܐ ܐܓܪ ܒܗܘܢ. ܡܢ ܠܒܪ ܬܓܙ ܚܪܒܐܼ ܘܡܢ ܬܘܘ̈ܢܐ ܕܚܠܬܐ܀ ܐܫܥܝܐ
                    ܕܝܢ ܐܡܼܪ: ܕܢܫܬܒܩܘܢ ܐܟܚܕܐ ܠܛܝܪܐ ܕܛܘܪ̈ܐ ܘܠܚܝܘܬܐ ܕܐܪܥܐ. ܘܬܟܢܫ ܥܠܘܗܝ ܛܝܪܐ: ܘܚܝܘܬܐ
                    ܕܐܪܥܐ ܥܠܘܗܝ ܬܪܓܙ܀ ܚܒܩܘܩ ܕܝܢ ܐܡܼܪ: ܕܣܒܥܬ ܨܥܪܐ ܡܢ ܐܝܩܪܐ. ܐܫܬܝ ܐܩ ܐܢܬ ܘܐܬܛܪܦ. ܢܗܦܘܟ
                    ܥܠܝܟ ܟܣܐ ܕܝܡܢܗ ܕܡܪܝܐ. ܘܨܥܪܐ ܥܠ ܐܝܩܪܟ ܡܛܠ ܕܚܛܘܦܝܐ ܕܠܒܢܢ ܢܟܣܝܟ. ܘܒܙܬܐ ܕܚܝܘܬܐ
                    ܬܕܠܚܝܟܼ. ܡܢ ܕܡܐ ܕܒܪܢܫܐ ܘܚܛܘܦܝܐ ܕܐܪܥ ܘܕܡܕܝܢܬܐ ܘܕܟܠܗܘܢ ܥܡܘܪ̈ܝܗܿ܀ ܐܡܼܪ ܕܝܢ ܐܦ ܩܕܝܫܐ
                    ܐܪܡܝܐ: ܕܐܦ ܐܢܘܢ ܡܢ ܩܕܡ ܐܦ̈ܝ ܘܢܦܩܘܢ. ܘܐܢ ܢܐܡܪܘܢ ܠܟ ܠܐܝܟܐ ܢܦܘܩ. ܐܡܪ ܠܗܘܢ: ܗܟܢܐ
                    ܐܡܿܪ ܡܪܝܐܼ. ܕܠܡܘܬܐ ܠܡܘܬܐܼ ܘܕܠܚܪܒܐ ܠܚܪܒܐܼ ܘܕܠܟܦܢܐ ܠܟܦܢܐܼ ܘܕܠܫܒܝܐ ܠܫܒܝܐ. ܘܐܦܩܘܕ
                    ܥܠܝܗܘܢ ܐܪ̈ܒܥ ܡܚ̈ܘܢܼ ܐܡܿܪ ܡܪܝܐ: ܚܪܒܐ ܠܡܩܛܠ ܘܟ̈ܠܒܐ ܠܡܓܪ ܘܦܪܚܘܬܐ ܕܫܡܝܐ ܘܚܝܘܬܐ ܕܐܪܥܐ
                    ܠܡܐܟܠ ܘܠܡܚܒܠܘ. ܘܐܬܠ ܐܢܘܢ ܠܙܘܥܬܐ܀ ܘܬܘܒ ܐܡܼܪ: ܕܐܢ ܬܦܘܩ ܠܕܒܪܐ܆ ܗܐ ܩܛܝ̈ܠܝ ܚܪܒܐ. ܘܐܢ
                    ܬܥܘܠ ܠܓܘ ܩܪܝܬܐܼ ܡܛܪ̈ܦܝ ܟܦܢܐ܀ ܟܕ ܓܝܪ ܣܓܝ̈ܐܢ ܒܝܫ̈ܬܐ ܕܥܡ̈ܠܐ ܘܕܚܣܝܪܘܬܐ ܘܟܦܢܐ ܘܡܘܬܢܐ
                    ܘܟܘܪ̈ܗܢܐ ܡܫ̈ܚܠܦܐ ܥܠ ܒܢܝ̈ܢܫܐ ܫܒܩܘܢ ܒܬܝ̈ܗܘܢ ܘܣܠܩ ܝܬܒܘ ܒܢܛܘܪ̈ܐ ܘܒܪ̈ܓܘܠܐ. ܘܬܡܢ ܣܝܦܝܢ
                    ܗܘܘ ܐܝܟ ܩ̈ܡܨܐܼ. ܡܢ ܟܦܢܐ ܘܡܢ <pb n="368"/> ܡܘܬܢܐ ܡܢ ܩܘܪܐ. ܘܡܬܟܠܝܢ ܡܢ ܚܝܘܬܐ
                    ܘܦܪܚܬܐܼ ܘܠܝܬ ܕܩܒܪ. </p>
                <p>ܥܫܼܢ ܕܝܢ ܗܘ ܡܘܬܢܐ ܒܐܬܪ̈ܘܬܐ ܬܚ̈ܬܝܐܼ. ܘܐܚܪܒܗܿ ܠܐܪܥܐ ܗܿܝ. ܐܝܟܢܐ ܕܕܪ̈ܬܐ ܣܓܝ̈ܐܬܐ ܕܡܦܩܐ
                    ܗܘܬ ܐܪ̈ܒܥܝܢ ܘܚܡܫ̈ܝܢ܆ ܦܫ ܕܠܐ ܚܕܐ ܢܦܩܝܢ ܗܘܘ ܒܝܘܡܐ ܚܕ ܡܢ ܡܘܨܠ ܝܬܝܪ ܡܢ ܐܠܦܐ ܕܥܪ̈ܣܬܐ.
                    ܘܟܕ ܐܦ ܢܨܝ̈ܒܢܝܢ ܩܪ̈ܝܬܐ ܡܕܡ ܥܒܕܝܢ ܗܘܘ ܪܘܪ̈ܒܬܐ: ܘܣܚܦܝܢ ܗܘܘ ܠܗܘܢ ܒܗܘܢ. ܡܼܝܬ ܕܝܢ
                    ܪ̈ܘܪܒܢܐ ܟܠܗܘܢ ܕܐܪܥܐ. ܘܝܬܝܪܐܝܬ ܚܒܠ ܡܘܬܢܐ ܗܢܐ ܟܗ̈ܢܐ ܕܡܕ̈ܝܢܬܐ ܘܕܩܪ̈ܝܣ. ܡܝܬ ܕܝܢ ܡܢ
                    ܕܝܪܐ ܕܩܪܬܡܢ ܒܡܘܬܢܐ ܗܢܐܼ ܬܫ̈ܥܝܢ ܘܚ̈ܡܫܐ ܒܢܝ̈ܢܫܐ܆ ܝܬܝܪܐܝܬ ܝܕ̈ܝܥܐ. ܘܡܢ ܕܝܪܐܬܘܒ ܕܡܪܝ
                    ܨܠܝܒܐ ܟܠܗܘܢ ܪ̈ܝܫܢܝܗܿ ܦܫܘ ܕܝܢ ܐܘܓܪ̈ܣܐ ܘܩܘܪ̈ܝܣ ܘܕܪ̈ܬܐ ܪܘܪ̈ܒܬܐ ܕܡܕ̈ܝܢܬܐ ܟܕ ܨܕܝܢ܀ ܥܡ
                    ܗܠܝܢ ܬܘܒ [ܐܬܚܙܝ ܡܢ] ܒܬܪܗ ܕܝܠܗ ܕܡܘܬܢܐ ܗܢܐ܆ ܚܝ̈ܘܬܐ ܡܕܡ ܙܝܥ̈ܬܐ ܘܕܚܝ̈ܠܬܐ ܘܠܐ ܡܢ ܡܕܡ
                    ܙܝܥ̈ܢ ܗܘ̈ܝ. ܘܐܦܠܐ ܡܢ ܒܢ̈ܝܢܫܐ ܥܪ̈ܩܢ ܗܘ̈ܝ ܐܘ ܙܝܥ̈ܢ. ܘܒܢܝ̈ܢܫܐ ܕܠܐ ܡܢܝܢ ܚܒܠܘ. ܘܕܡܘܬܐ
                    ܡܕܡ ܐܝܬ ܗܘܐ ܠܗܘܢ ܕܕܐܒܐ. ܟܕ ܐܦ ܡܫܚܠܦ̈ܢ ܗܘ̈ܝ ܩܠܝܠ ܡܢ ܕܐܒܐܼ. ܒܗܿܝ ܕܡܩܘܪ̈ܐ ܕܚܕ ܡܢܗܘܢ
                    ܩܛܝ̈ܢܐ ܘܐܪ̈ܝܟܐ ܐܝܬܝܗܘܢ ܗܘܼܘ. ܐܕ̈ܢܐ ܕܝܢ ܪܘܪ̈ܒܬܐ ܩܢܝܢ ܗܘܘܐܝܟ ܕܣܘܣܝܐ. ܐܦ ܣܥܪܐ ܐܝܢܐ
                    ܕܥܠ ܡܬܢܐ ܕܚܨܝܗܝܢ ܐܝܬ ܗܘܐ ܒܕܡܘܬ ܙܦ̈ܐ ܡܕܡ ܕܚܙܝܪܐ: ܐܪܝܟܐ ܐܝܬ ܗܘܼܐ ܘܙܩܝܦܐ ܠܐܦ̈ܝ
                    ܫܡܝܐ. ܥܒܼܕ ܕܝܢ ܚܘ̈ܒܠܐ ܪܘܪ̈ܒܐ ܒܒܢܝ̈ܢܫܐ ܒܛܘܪܥܒܝܕܢ. ܟܕ ܐܡܪܝܢ ܗܘܘ ܒܢܝ̈ܢܫܐ ܕܐܟܠ ܡܢ
                    ܩܪܝܬܐ ܚܕܐ ܝܬܝܪ ܡܢ ܡܐܐ ܒܢܝ̈ܢܫܐ ܕܐܟܠ ܡܢ ܩܪܝܬܐ ܚܕܐ ܝܬܝܪ ܡܢ ܡܐܐ ܒܢܝ̈ܢܫܐ: ܘܡܢ ܣܓܝ̈ܐܬܐ
                    ܐܝܬ ܕܥܣܪ̈ܝܢ ܘܐܝܬ ܕܐܪ̈ܒܥܝܢ ܘܐܝܬ ܕܚܡ̈ܫܝܢ. ܟܕ ܠܐ ܡܫܟܚܝܢ ܗܘܘ ܒܢ̈ܝܢܫܐ ܠܡܗܪܘ ܠܚܕܐ
                    ܡܢܗܝܢ ܡܕܡ. <pb n="369"/> ܘܐܦܠܐ ܥܪ̈ܩܢ ܗܘܼ̈ܝ ܡܢ ܐܢܫ̈ܐ. ܟܕ ܐܠܘ ܗܘܝܢ [ܗܘܘ] ܒܢܝ̈ܢܫܐ
                    ܕܢܦܩܝܢ ܗܘܘ ܒܬܪ ܚܕܐ ܡܢܗܝܢܼ ܟܕ ܡܙܝܢܝܢ܆ ܠܐ ܡܗܪܝܢ ܗܘܘ ܠܗܿ ܡܕܡ. ܘܐܦܠܐ ܗܝ ܥܪܩܐ ܗܘܬ ܡܢ
                    ܩܕܡܝܗܘܢ: ܐܠܐ ܘܡܬܦܢܝܐ ܗܘܬ ܥܠܝܗܘܢ. ܘܡܬܪ̈ܫܠܢ ܗܘ̈ܝ ܐܝܕ̈ܝܗܘܢ ܡܢ ܙܝܢܗܘܢܼ. ܘܫܘܪܐ ܥܠܝܗܘܢ
                    ܘܡܦܪܬܐ ܠܗܘܢ. ܥܠܝܢ ܗܘܘ ܠܒ̈ܬܐ ܘܠܕܪ̈ܬܐܼ ܘܫܩܠܝܢ ܗܘܘ ܓܪ̈ܝܥܐ ܘܢܦܩܝܢ: ܘܠܝܬ ܕܡܥܙܐ.
                    ܘܣܠܩܝܢ ܗܘܘ ܕܝܢ ܡܢܗܘܢ ܒܠܝܠ̈ܠܘܬܐ ܠܐܓܪ̈ܐ ܪ̈ܡܐܼ ܘܫܩܠܝܢ ܓܪ̈ܝܥܐ ܡܢ ܒܝܬܗܘܢ ܘܢܚܬܝܢ: ܘܠܝܬ
                    ܕܡܥܙܐ. ܟܕ ܐܦܠܐ ܟ̈ܠܒܐ ܢܒܚܝܢ ܗܘܘ ܒܚܕ ܡܢܗܘܢ. ܐܝܟܢ ܕܡܢ ܥܠܬܐ ܗܕܐ܆ ܥܠܬܼ ܐܪܥܐ ܗܿܝ
                    ܠܐܘܠܨܐ ܡܪܝܪܐ ܘܩܫܝܐ ܝܬܝܪ ܡܢ ܟܠܗܘܢ ܕܥܒܼܪ ܥܠܝܗܿ. ܟܕ ܠܐ ܡܫܟܚܝܢ ܗܘܘ ܬܪ̈ܝܢ ܘܬܠ̈ܬܐ
                    ܕܢܗܠܟܘܢ ܐܝܟ ܚܕܐ. ܩܢܝܢܐ ܕܝܢ ܐܦܠܐ ܒܕܘܟ ܐܬܚܙܝ: ܕܐܬܟܠܘ ܡܢ ܚܕ ܡܢܗܢ. ܟܕ ܐܢ ܥܿܝܠ ܗܘܼܐ
                    ܚܕ ܡܢܗܘܢ ܠܥܙ̈ܐ ܐܘܠ ܥܢܐ ܐܢܫ ܫܩܿܠ ܗܘܐ܀ ܘܐܝܟܢܐ ܐܝܬ ܠܢ ܠܡܐܡܪ܆ ܡܛܠ ܫܒܛܐ ܗܢܐ ܡܪܝܪܐ:
                    ܐܠܐ ܕܡܢ ܐܠܗܐ ܐܫܬܕܪܘ ܥܠܝܢ. ܟܕ ܐܦ ܠܟܠܢܫ ܓܠܝܐ ܗܿܝ ܕܡܢ ܐܠܗܐ ܢܣܒܘ ܫܘܠܛܢܐ ܗܢܐ: ܒܗܿܝ
                    ܕܠܐ ܟ̈ܠܒܐ ܘܐܦܠܐ ܐܢ̈ܫܐ ܡܫܟܚܝܢ ܗܘ ܠܡܗܪܘ ܠܚܕ ܡܢܗܘܢ܀ ܐܡܼܪ ܕܝܢ܆ ܐܟܢܫ ܥܠܝܗܘܢ ܒܝ̈ܫܬܐ.
                    ܗܐ ܡܪ̈ܕܘܬܐ ܕܡܕܢܬܐ ܕܠܐ ܒܪ̈ܚܡܐܼ. ܥܪܘܩܝܐ ܕܡܢ ܕܘܟܐ ܠܕܘܟܐ. ܘܗܐ ܬܘܒ ܟܦܢܐ ܘܡܘܬܢܐ
                    ܘܟܘܪ̈ܗܢܐ ܡܫ̈ܚܠܦܐ. ܗܐ ܒܙܘܙܝܐ ܘܫܒܝܐ ܕܚܕܕ̈ܐ ܘܕܐܬܪܐ ܕܒܚܪܗ. ܟܕ ܐܦܠܐ ܩܢܝܢܐ ܟܠܗ ܕܐܪܥܐ
                    ܐܒܕ ܒܫܢܬܐ ܗܕܐ: ܘܗܐ ܛܝܪ̈ܐ ܕܒܟܠܕܘܟ ܫܠܕ̈ܐ ܕܒܢܝ̈ܢܫܐ ܕܠܐ ܩܒܝܪ̈ܢ ܡܢܬܫ̈ܢ ܗܘ̈ܝ. ܥܡ ܗܠܝܢ
                    ܬܘܒܼ ܗܐ ܚܝܘ̈ܬܐ ܡܚܒ̈ܠܬܐ܀ ܥܒܼܪ ܕܝܢ ܗܢܝܢ ܚܝ̈ܘܬܐ ܠܐܪܥܐ ܕܐܪܙܝܢ܆ ܘܚܘ̈ܒܠܐ ܪܘܪ̈ܒܐ ܥܒܼܕ
                        <pb n="370"/> ܒܩܪܝܬܐ ܚܕܐ: ܘܐܦ ܒܐܪܥܐ ܕܡܝܦܪܩܛ. ܘܐܦ ܒܛܘܪܐ ܨܗܝܐ. ܘܐܡܝܕ ܚܒܠ ܩܠܝܠ܀
                    ܘܒܗܠܝܢ ܟܠܗܝܢ ܠܐ ܗܦܼܛ ܪܘܓܙܗ ܕܡܪܝܐ ܡܢܢ: ܐܠܐ ܘܬܘܒ ܐܝܕ̈ܝܗ ܪܡܐ. ܒܪܡ ܠܘ ܗܼܘ ܠܐ ܗܦܼܟ
                    ܡܢܢ ܫܒܛܗ: ܐܠܐ ܚܢܢ ܠܐ ܗܦܼܟܢ ܡܢ ܥܒܕ̈ܝܢ ܣܢܝ̈ܐܼ. ܐܠܐ ܘܬܘܒ ܐܘܣܦܢ ܥܠܝܗܘܢ ܒܥܦ̈ܐ ܣܓܝ̈ܐܐ.
                    ܐܟܝܢܐ ܕܐܦ ܥܠܝܢ ܐܬܚܕܬܘ ܒܝ̈ܫܬܐ ܥܠ ܒܝܫ̈ܬܐ: ܘܐܘܣܦ ܡܪܝܐ ܬܢܝܐ ܕܐܝܕܗ ܥܠܝܢ ܒܡܪܕܘܬܐ܀ </p>

                <p>[aliquot folia in codice desiderantur]</p>

                <p>. . . [ܠܐ] ܡܫܟܚܝܢ ܗܘܘ ܒܢܝ̈ܢܫܐ ܢܒܥܪܘܢ ܐܘ ܢܡܛܘܢ ܠܚܕܪ ܒܝܬܐ ܗܿܘ ܡܢ ܪܝܚܐ ܩܫܝܐ ܕܣܪܝܘܬܐ
                    ܕܢܿܦܩ ܗܘܐ ܡܢ ܒܝܬܐ ܗܿܘ. ܐܙܠ ܗܘܐ ܕܝܢ ܐܦ ܠܪܘܚܩܐ ܣܓܝܐܐ. ܟܕ ܕܝܢ ܐܢ ܐܠܨܐ ܗܘܬ ܥܠܬܐ ܠܐܢܫ
                    ܕܢܡܛܐ ܠܒܝܬܐ ܗܿܘܼ. ܡܛܠ ܐܢܫ ܕܐܝܬ ܗܘܐ ܠܗ ܬܡܢ܆ ܗܘܿܐ ܗܘܐ ܟܕ ܡܕܘܕ ܡܢ ܪܝܚܐ ܗܘܿ ܝܘܡܐ
                    ܘܬܪ̈ܝܢ܀ ܗܪܟܐ ܐܝܬ ܗܘܐ ܠܢ ܠܡܐܡܪ ܥܡ ܢܒܝܐ ܐܫܥܝܐ܆ ܕܐܝܟܢܐ ܕܡܬܟܢܫ̈ܢ ܒܢ̈ܬܐ ܕܫܒ̈ܝܩܢ:
                    ܟܢܫܘܗܿ ܠܟܠܗܿ ܐܪܥܐ. ܘܠܐ ܗܘܼܐ ܕܡܪܝܡ ܓܦ̈ܐ ܘܦܬܚ ܦܘܡܗ ܘܢܨܪ܀ ܐܬܟܢܫܘ ܛܝ̈ܝܐ ܘܣܘܪ̈ܝܝܐܼ.
                    ܪܘܪ̈ܒܢܐܘܩܘܛܢܐܼ. ܡܪ̈ܝ ܐܬܪܐ ܘܢܘܟܪ̈ܝܐ: ܘܠܐ ܗܘܼܐ ܐܢܫ ܕܡܪܝܪܡ ܓܠܐ ܐܦ ܦܬܚ ܦܘܡܗ ܘܡܡܠ܀
                    ܢܐܬܐ ܐܦ ܢܒܝܐ ܕܘܝܕ ܘܢܚܐܿ. ܟܕ ܡܬܛܡܝ ܗܝܟܠܐ ܩܕܝܫܐܼ ܘܥܒܝܕ ܒܝܬ ܡܚܪܝܐ ܒܕܡܘܬ ܒܝܬ ܒܥܠܐܿ.
                    ܗܿܘ ܕܢܕܘܒܥܝܠ. ܘܢܐܡܪ: ܕܐܠܗܐ ܥܠܘ ܥܡ̈ܡܐ ܠܝܪܬܘܬܟ܆ ܘܡܐܘܗܝ ܠܗܝܟܠܟ ܩܕܝܫܐ. ܥܒܕܘܗܿ ܠܥܕܬܟ
                    ܩܕܝܫܬܐ ܒܝܬ ܡܚܪܝܐ.. ܘܣܠܼܩ ܪܝܚܐ ܣܪܝܐ ܡܢܗܿ ܚܠܦ ܪܝܚܐ <pb n="371"/> ܒܣܝܡܐ܀ ܐܡܪ ܓܝܪ
                    ܗܼܘ ܐܫܝܥܐ: ܕܡܛܠ ܗܠܝܢ ܬܬܒ ܒܐܒܠܐ ܐܪܥܐܿ. ܘܢܬܚܝܒܘܢ ܟܠܗܘܢ ܥܡܘܪ̈ܝܗܿ. ܐܠܬܼ ܘܝܬܒܬܼ ܒܐܒܠܐ
                    ܐܪܥܐ. ܐܠܬܼ ܘܝܬܒܬܼ ܘܐܬܒܠܬܼ ܬܒܝܠ. ܡܛܠ ܕܟܠܗܘܢ ܦܬܘܪ̈ܐ ܐܬܡܠܝܘ ܬܝܘܒܐ ܘܬܐܒܬܐ ܡܢ ܒܠܝ
                    ܐܬܪܐ. ܐܡܼܪ ܓܝܪ ܠܘܬܗܘܢ ܗܼܘ ܢܒܝܐܼ. ܐܝܟ ܕܡܢ ܦܘܡܗ ܕܡܪܝܐ: ܕܐܡܿܪܬ ܠܗܘܢ ܕܗܕܐ ܗܼܝ ܢܝܚܬܝܼ
                    ܐܢܚܝ ܠܡܛܪ̈ܦܐ܆ ܘܗܢܘ ܫܠܝܐ. ܘܠܐ ܨܒܘ ܠܡܫܡܥܢܝ. ܘܗܘܬܼ ܠܗܘܢ ܡܠܬܗ ܕܡܪܝܐ: ܬܒܬܐ ܥܠ ܬܒܬܐܼ
                    ܘܬܒܬܐ ܥܠ ܬܒܬܐܼ. ܘܬܝܘܒܐ ܥܠ ܬܝܘܒܐܼ ܘܬܝܘܒܐ ܥܠ ܬܝܘܒܐ܀ ܗܪܟܐ ܐܝܬ ܗܘܼܐ ܠܡܚܙܐ ܠܬܝܒܬܗܘܢ
                    ܥܠ ܬܝܒܗܘܢ: ܘܟܠ ܦܬܘܪ̈ܝܗܘܢ ܡܠܼܝܢ ܡܢ ܬܒܬܗܘܢ ܡܢ ܒܠܝ ܐܬܪܐ. ܐܝܠܝܢ ܕ̈ܡܥܐܼ ܐܝܢܐ ܚܫܐ ܐܝܬ
                    ܗܘܐ ܕܣܿܦܩ: ܟܕ ܡܬܚܙܝܢ ܐܢܫ̈ܐ ܒܢ̈ܝ ܚܐܪ̈ܐ ܘܢܩܕ̈ܐ ܟܕ ܠܒܝܟܝܢ ܠܚܡܗܘܢ ܒܐܝܕ̈ܝܗܘܢ ܘܐܟܠܝܢ܇
                    ܘܩܕܡܝܗܘܢ ܟܫܼܐ ܙܒܠܐ ܥܠ ܙܒܠܐ. ܘܐܦ ܐܚܪ̈ܢܐ ܕܢܦܩܝܢ ܩܕܡܝܗܘܢ ܡܛܠ ܐܠܝܨܘܬܗܿ ܕܕܘܟܬܐ ܗܿܝ܀
                    ܥܠ ܗܠܝܢ ܡܙܥܩ ܢܒܝܐ ܝܘܐܝܠܼ ܘܐܡܿܪ܆ ܕܟܗ̈ܢܐ ܐܬܟܒܘ ܣܩ̈ܐ: ܘܐܪܩܕܘ ܘܐܝܠܠܘ ܡܫܡܫ̈ܢܝ ܡܕܒܚܐ:
                    ܥܘܠܘ ܒܘܬܘ ܒܣܩ̈ܐܼ ܡܫܡܫ̈ܢܘܗܝ ܕܐܠܗܝ. ܠܘ ܡܛܠ ܕܐܬܟܠܝ ܢܘܩܝܐ ܘܣܡܝܕܐ ܡܢܗܿ. ܐܠܐ ܡܛܠ ܕܗܘܬܼ
                    ܥܕܬܐ ܐܦ ܡܣܠܝܬܐ ܘܫܒܝܩܬܐ ܡܢ ܡܪܝܐ ܒܐܝܕ̈ܝ ܢܘܟܪ̈ܝܐ܀</p>
                <p>ܘܟܕ ܒܟܠܗ ܗܢܐ ܐܘܠܨܢܐ ܪܒܐ ܪܡܝܢ ܗܘܘ ܒܢܝ̈ܢܫܐܼ. ܠܒܼܟ ܗܼܘ ܥܿܘܠܐ ܠܟܬܒܐ ܗܿ، ܕܟܬܒܘܢ ܒܪܝܫ
                    ܫܢܬܐܼ. ܒܕܡܘܬ ܬܥܕܝܠ ܡܕܡ ܠܡ. ܘܟܠ ܡܿܢ ܕܠܝܬ ܫܡܗܼ ܐܘ ܡܟܪܟܕ ܗܘܐ ܥܠ ܐܝܕ̈ܘܗܝܼ. ܫܼܕܐ
                    ܒܪܝܬܐ ܥܠܘܗܝܼ ܒܪܬ ܐܪ̈ܒܥܝܢ ܘܬܡ̈ܢܝܐ. ܕܩܝܡܐܗܘܬ ܫܬܝ̈ܢ ܙܘ̈ܙܐ. ܘܒܪܬ ܬܠ̈ܬܝܢ ܘܚܡ̈ܫܐ܆ ܘܒܪܬ
                    ܥܣܪ̈ܝܢ ܘܚ̈ܡܫܐ܆ ܘܒܪܬ .ܝܗ.: ܘܗܟܢܐ ܐܦܩ ܠܣܓܝ̈ܐܐ ܡܢܗܘܢ. ܟܕ ܡܣܟ̈ܢܐ ܘܨܪ̈ܝܟܐ ܦܫܘ ܒܗ
                    ܒܚܒܘܫܝܐ. ܟܕ ܡܬܢܘܠܝܢ ܒܟܦܢܐ ܘܒܪܝܚܐ <pb n="372"/> ܣܪܝܐ. ܠܒܼܟ ܕܝܢ ܠܪܘܪ̈ܒܢܐܼ. ܡܛܠ
                    ܒܢ̈ܝܗܘܢ ܘܐܚ̈ܝܗܘܢ ܘܒܢ̈ܝ ܒܝܬܗܘܢ: ܗܠܝܢ ܕܠܐ ܟܬܝܒܝܢ ܒܟܬܒܐ ܕܬܦܨܝܠ. ܘܫܿܕܐ ܗܘ ܥܠܝܗܘܢ
                    ܒܪ̈ܝܬܐ. ܠܒܼܟ ܐܦ ܠܐܝܠܝܢ ܕܟܬܝܒܝܢ. ܘܒܚܘܣܪ̈ܢܐ ܣܓܝ̈ܐܐ ܡܬܚܫܚ ܗܘܐ ܥܡܗܘܢ. ܓܒܝ ܠܗ ܕܝܢ
                    ܐܢ̈ܫܐ ܦܚ̈ܙܐ ܘܪ̈ܘܝܐܼ. ܘܥܼܒܕ ܐܢܘܢ ܠܗ ܚܒܪ̈ܐ. ܡܣܪܝܢ ܗܘܘ ܠܣܩܘ̈ܛܐ ܘܠܪܘܪ̈ܒܐ. ܘܗܢܘܢ
                    ܨܝܕܝܢ ܗܘܘ ܘܡܝܬܝܢ ܠܗ. ܘܒܗܕܐܼ. ܠܐ ܐܬܦܠܛ ܐܢܫ ܣܟ ܕܠܐ ܐܚܣܪܘܗܝ ܐܘ ܡܛܠܬܗܼ ܐܘ ܡܛܠ ܒܢ̈ܝ
                    ܒܝܬܗ. ܐܘ ܓܪܓ ܥܠܘܗܝ ܥܠܬܐ. ܠܒܼܟ ܬܘ ܠܒܢ̈ܝ ܐܬܪܐ ܘܐܠܼܨ ܐܢܘܢ ܕܢܨܠܚܘܢ ܥܡܗ. ܘܥܠ ܗܕܐ
                    ܐܬܚܪܝܘ ܣܓܝ. ܘܡܚܐ ܠܪ̈ܝܫܢܝܗܘܢ ܡܚܘ̈ܬܐܼ ܥܕܡܐ ܠܡܘܬܐ. ܘܩܼܛܥ ܘܫܼܕܝ ܥܠ ܟܠܢܫ ܐܝܟ ܕܨܼܒܐ.
                    ܘܠܝܬ ܕܟܐܝܐ ܒܗ ܐܘ ܐܡܿܪ ܠܗܼ. ܡܢܐ ܥܒܼܕܬ܀ ܡܠܬܐ ܐܘ ܫܪܪܐ ܨܝܕ ܚܕ ܡܢܗܘܢ ܠܝܬ ܗܘܼܐ. ܡܛܠ
                    ܕܠܒܟܘܢ ܐܢܘܢ ܠܒܢ̈ܝ ܡܼܕܝܢܬܐ ܘܠܨܚܘ ܥܡܗܘܢ ܥܠ ܒܢ̈ܝܗܘܢ ܘܥܠ ܐܚܝ̈ܗܘܢܼ ܥܠ ܬܪ̈ܝܢ ܐܠܦ̈ܝܢ.
                    ܘܟܕ ܫܩܼܠܼ. ܠܐ ܬܟܘܢ ܡܢ ܒܝܫܬܗ. ܐܠܐ ܢܦܼܩ ܠܒܪ̈ܝܬܐ. ܟܕ ܡܓܪܓ ܥܠܝܗܘܢܼ ܥܠ̈ܬܐ ܕܙܢ̈ܝܢ
                    ܙܢ̈ܝܢ. ܢܦܩܝܢ ܗܘܘ ܥܠ ܐܘܪ̇ܬܐ ܘܫܒܝ̈ܠܐܼ ܟܕ ܨܝܕܝܢ ܗܢܘܢ ܕܐܝܬܝܗܘܢ ܣܩ̈ܛܐ. ܘܗܢܘܢ ܕܠܐ
                    ܐܝܬܝܗܘܢܼ ܐܦ ܡܫܠܚܝܢ ܘܫܿܩܠܝܢ ܟܠܡܕܡ ܕܐܝܬ ܗܘܼܐ ܥܠ ܐܢܫܼ܀ ܥܒܼܕ ܕܝܢ ܐܠܗܐ ܐܝܟ ܪ̈ܚܡܘܗܝ
                    ܕܗܘܼܐ ܐܘܠܨܢܐ ܗܢܐ ܒܐܝܪ. ܘܡܟܝܠ ܟܠܗܘܢ ܒܢ̈ܝܢܫܐ ܒܛܘܪ̈ܐ ܛܫܼܝܢ ܗܘܘܼ. ܐܝܟ ܝܘܢ̈ܐ
                    ܒܦܓܕܢ̈ܦܐ. ܐܬܟ̈ܠܝܢ ܟܠܗܝܢ ܐܘܪ̈ܚܬܐ ܡܢ ܐܙܘ̈ܠܐ ܘܡܢ ܕܐܬܿܝܢ: ܡܛܠ ܕܟܠܗܘܢ ܐܬܪ̈ܘܬܐܼ. ܪܘܓܙܐ
                    ܗܢܐ ܣܡܟ ܥܠܝܗܘܢ.. ܣܦܘܢ ܒܢܝ̈ܢܫܐ ܡܢ ܟܦܢܐܼ. ܘܕܚܠܝܢ ܗܘܘ ܕܢܡܛܘܢ ܠܡܕܝܢܬܐܐܘ ܠܩܪܝܬܐ. ܓܼܕܫ
                    ܕܝܢܼ ܘܐܢ ܐܝܬ ܗܘܼܐ ܠܗ ܠܚܕ ܡܢܗܘܢ ܨܒܘܬܐ ܡܕܡ ܕܢܙܒܢ ܒܡܕܝܢܬܐ ܘܢܼܙܒܢ ܠܗ ܠܚܡܐ: ܡܐ ܕܝܢ
                    ܕܐܬܿܐ ܘܩܼܪܒ ܨܝܕ ܟܪܟܐ ܕܡܕܝܢܬܐܼ. ܡܝܿܬܝܢ ܗܘܘ <pb n="373"/> ܥܡܗܘܢ ܢܫ̈ܐܼ. ܘܡܫܕܪܝܢ ܗܘܘ
                    ܠܗܝܢ ܕܗܢܼܝܢ ܢܥܠܢ. ܘܗܢܼܘܢ ܛܦܫܝܢ ܗܘܘ ܒܙܪ̈ܥܐܼ. ܥܕܡܐ ܕܣܝܦܝܢ ܗܘܘ ܡܢ ܟܦܢܐܿ. ܟܕ ܚܝܪܝܢ
                    ܠܗܠܝܢ ܕܫܕܪܘ. ܟܕ ܐܦ ܗܿܘܐ ܗܘܐ ܚܕ ܡܢܗܘܢܼ ܬܪ̈ܝܢ ܘܬܠ̈ܬܐܘܐܪ̈ܒܥܐܼ. ܘܐܦ ܡܢ ܚܕܒܫܒܐ
                    ܠܚܕܒܫܒܐ. ܟܕ ܡܬܛܦܫ ܒܝܬ ܩܒܘܪ̈ܐ ܘܒܙܪ̈ܥܐ ܐܝܟ ܕܝܘܢ̈ܐ: ܘܐܦ ܡܬܢܘܠ ܡܢ ܟܦܢܐ. ܘܟܕ ܢܦܩܬܼ
                    ܓܕܫ ܕܕܡܓܢ ܡܙܒܿܢ ܗܘܐ ܠܗܿ ܙܒܝܢܬܗ. ܘܡܛܝܠ ܙܒܢܐ ܗܘܼ ܠܢ ܠܡܐܡܪ: ܕܡܢ ܠܒܪ ܬܓܝܙ ܚܪܒܐ
                    ܕܟܦܢܐܼ ܘܡܢ ܬܘ̈ܢܐ ܕܚܠܬܐ܀</p>
                <p>ܘܐܦ ܥܠ ܒܝܬ ܬܠܝ̈ܐ ܘܒܝܬ ܐܘܪ̈ܗܝܐ ܘܒܝܬ ܚܪ̈ܢܝܐܼ. ܐܬܩܫܝ ܪܘܓܙܐ ܗܢܐ. ܐܡܼܪ ܓܝܪ ܢܒܝܐ: ܕܗܕܐ
                    ܗܝ ܠܘܛܬܐ ܕܢܿܦܩܐ ܥܠ ܐܦ̈ܝ ܟܠܗܿ ܐܪܥܐ܀ ܢܨܝܒܢ̈ܝܐ ܕܝܢܼ ܟܕ ܡܼܛܐ ܫܒܛܐ ܗܢܐ ܡܪܝܪܐܿ
                    ܠܘܬܗܘܢܼ: ܘܕܠܐ ܒܪ̈ܚܡܐ ܦܣܩܝܢ ܥܠܝܗܘܢ܆ ܘܠܟܠ ܕܐـܿܐ ܘܐܙܿܠ ܠܒܟܘܗܼ. ܘܥܠ ܩܘܪ̈ܝܣ ܫܿܕܝܢ ܗܘܘ
                    ܡܕܡ ܕܠܐ ܒܪ̈ܚܡܐ.. ܐܬܟܢܫܘ ܟܠܗܘܢ ܪܘܪ̈ܒܢܗܝ ܐܬܪܐܼ. ܘܢܚܬܘ ܠܘܬ ܡܘܣܐ. ܘܐܦܝܣܘܗܝ ܕܢܨܠܚ
                    ܥܡܗܘܢܼ. ܘܠܐ ܨܒܐ. ܘܬܘܒ ܐܦܝܣܘܗܝ ܕܢܙܒܢ ܐܢ̈ܝܢ ܠܗܘܢ ܠܒܪ̈ܝܬܐ ܗܠܝܢ ܕܫܕܪ܆ ܘܒܠܚܘܕ ܒܐܪܥܗܘܢ
                    ܗܠܝܢ ܟ̈ܠܒܐ ܝܥ̈ܢܐ ܕܫܕܪ ܠܐ ܢܗܠܟܘܢ. ܐܦܠܐ ܠܗܕܐ ܐܬܪܡܝܼ. ܐܠܐ ܫܩܼܠ ܐܢܘܢ ܘܫܼܕܐ ܐܢܘܢ ܒܒܝܬ
                    ܐܣܝܪ̈ܐ ܒܡܘܨܠ. ܘܐܘܩܪ ܠܗܘܢ ܦܪ̈ܙܠܐ. ܘܐܚܪܡ ܥܠ ܢܦܫܗܼ. ܕܟܡܐ ܕܐܝܬ ܠܗ ܫܘܠܛܢܐܼ ܠܐ ܡܫܬܪܝܢ
                    ܡܢ ܬܡܘܢ. ܘܟܕ ܣܓ̈ܝܐܐ ܐܦܝܣܘܗܝ ܡܛܠܬܗܘܢܼ ܠܐ ܐܬܪܡܝ ܠܗܘܢ. ܘܗܟܢܐ ܦܫܘ ܒܝܬ ܐܣܝܪ̈ܐܼ ܥܕܡܐ
                    ܕܥܒܕ ܡܪܝܐ ܦܘܪܩܢܐ. ܘܩܒܼܠ ܐܦ ܛܪܘܐ ܡܣܡ ܒܪܝܫܐܼ. ܐܓܪܐ ܗܿܘ ܕܫܘܿܐ ܠܗ܀ ܙܒܢܐ ܗܼܘ ܗܫܐ
                    ܕܢܫܢܐ ܡܢ ܒܝܫܬܐ ܠܘܬ ܒܝܫܬܐ܀</p>
                <p>ܫܪܒܐ ܕܥܣܪܐ: ܥܠ ܐܡܝܪ̈ܢܐ ܕܥܘܣܪܐ. ܘܥܠ ܐܡܝܪ̈ܢܐ ܕܨܘܦܝ܀ ܐܡܝܪ ܓܝܪ ܕܡܢ ܥܩܪܐ ܕܐܟܕܢܐܼ <pb
                        n="374"/> ܢܦܼܩ ܠܢ ܓܪܣܐ. ܘܦܐܪ̈ܘܗܝ ܚܪ̈ܡܢܐ ܕܦܪܚܝܢ. ܗܢܐ ܐܟܕܢܐܼ. ܝܬܝܪ ܡܢ ܓܪ̈ܣܐ
                    ܒܝܫܝܢ ܗܘܘ ܐܝܠܝܢ ܕܡܢܗ ܡܫܬܕܪܝܢ ܥܠ ܐܪܥܐ. ܗܠܝܢ ܕܝܢ ܟܕ ܐܬܘ ܘܥܠ ܠܡܕܝܢܬܐܼ. ܫܕܪܘ ܟܬܒܘ
                    ܡܕܡ ܥܠ ܒܢܝ̈ܢܫܐܼ ܕܠܐ ܒܪ̈ܚܡܐ. ܘܓܒܪܐ ܕܠܐ ܩܼܢܐ ܗܘܐ ܚܛܬܐܐܘ ܣܥܪܬܐܼ. ܘܡܢ ܫܘܩܐ ܙܒܿܢ
                    ܘܐܟܿܠ: ܟܬܒܘ ܥܠܘܗܝ ܐܠܦܐ ܕܓܪ̈ܝܒܐ. ܐܚܪ̈ܢܐ ܬܪ̈ܝܢ ܐܠܦܝ̈ܢܼ ܘܐܝܬ ܚܡ̈ܫܐ ܘܐܝܬ ܥܣܪܐ. ܘܥܠ
                    ܥܠܝܐܼ ܘܥܥܕܡܐ ܠܐܪ̈ܒܥܝܢ ܐܘ ܚܡ̈ܫܝܢ ܐܠܦܝ̈ܢ ܓܝܪ̈ܝܒܐ. ܘܟܕ ܠܐ ܐܠܒܬܗ ܕܚܕ ܡܢܗܘܢ ܥܿܐܠ ܗܘܐܼ
                    ܘܡܘܢ ܐܝܬ ܠܗܢܐܼ ܝܿܕܥܼ ܟܬܼܒ ܥܠܘܗܝ ܗܿܘ ܡܕܡ ܕܡܢ ܣܛܢܐ ܡܬܨܚ ܗܘܐ܀ ܥܠ ܚܢ̈ܘܝܐ ܘܒ̈ܙܙܐ . .
                    . . ܐ ܘܬܓܪ̈ܐ ܕܟܠܗ ܫܘܩܐܼ ܗܟܢܐ ܥܒܼܕ: ܘܕܠܐ ܒܪ̈ܚܡܐ . . . . ܥܠܝܗܘܢ ܘܬܒܼܥ ܐܢܘܢ. ܐܝܟܢܐ
                    ܕܟܕ ܡܙܕܒܢ ܗܘܐ ܟܠ ܡܐ ܕܐܝܬ ܒܚܢܘܬܐ ܗܿܝ܇ ܠܐ ܡܥܠ ܦܠܓܐ ܕܗܿܘ ܡܘܢ ܕܒܿܥܝܢ ܗܘܘ ܠܗ܀ ܘܟܕ
                    ܒܐܘܠܨܢܐ ܗܢܐ ܪܒܐܼ ܪܡܝܢ ܗܘܘ ܟܠܗܘܢ ܒܢ̈ܝܢܫܐ: ܡܢ ܣܩܛܐ ܘܡܢ ܥܘܣܪܐ ܘܡܢ ܓܙܝܬܐܼ.. ܨܘܦܝ ܕܝܢ
                    ܐܦ ܐܒܫܘ ܐܝܟ ܚܝܠܗܼ. ܟܕ ܫܒܿܐ ܘܒܐܝܿܙ ܠܥܠܘ̈ܠܐ ܘܠܢܦܘ̈ܩܐ܀ ܗܪܟܐ ܐܝܬ ܗܘܐ ܠܢ ܠܡܐܡܪ: ܕܡܕܡ
                    ܕܐܬܘܪ ܩܡܨܐ ܦܪܚܐܼ: ܐܟܼܠ ܙܚܠܐ. ܘܗܿܘ ܡܕܡ ܕܡܢ ܗܢܐ ܦܠܼܛ ܐܟܼܠܨܪܨܘܪܐ. ܘܕܦܼܫ ܡܢ ܗܢܐ ܐܟܠܗ
                    ܡܫܘܛܐ. ܗܟܢܐ ܡܕܡ ܕܡܢ ܓܙܝܬܐ ܦܫܿ. ܫܩܼܠܘ ܣܩ̈ܛܐ. ܘܕܦܫܼ ܡܢ ܣ̈ܩܛܐ ܫܩܼܠܘ ܡܥܣܪ̈ܢܐ. ܘܕܡܢ
                    ܗܢܐ ܦܠܛܼ ܫܩܼܠ ܨܘܦܝ. ܡܿܢ ܠܡ ܕܡܢ ܩܠܐ ܕܕܚܠܬܐ ܢܥܪܘܩܼ ܢܦܠ ܒܓܡܘܨܐ. ܘܡܿܢ ܕܡܢ ܓܡܘܨܐ ܢܣܩܼ
                    ܢܦܠ ܒܦܚܐ. ܘܡܿܢ ܕܡܢ ܦܚܐ ܢܫܬܘܙܒܼ ܬܟܠܝܘܗܝ ܚܝܘܬ ܫܢܐ. </p>
                <p>ܥܠ ܐܡܝܪܐ ܕܬܪ̈ܝܢ ܕܡܪ̈ܒܛܐ܀ ܟܕ ܕܝܢ ܡܝܼܬ ܟܝܠܝ ܒܙ ܙܕܝܢܼ ܐܡܝܪܐ ܕܡܪ̈ܒܛܐܼ. ܗܿܘ ܕܡܢ ܠܥܠ
                    ܐܬܥܗܕܝܢ ܒܟܬܒܐܼ. ܘܐܬܼܐ ܐܒܘ ܥܘܢ ܠܕܘܟܬܗ. ܥܒܼܕ ܥܡ <pb n="375"/> ܥܡ̈ܠܘܗܝ ܕܒܪ ܡܘܨܥܒ
                    ܩܪܒܐ ܘܛܪܩܼ ܐܢܘܢ ܡܢ ܡܕܝܢܬܐ. ܐܬܼܐ ܡܢ ܡܠܟܐ ܓܒܪܐ ܦܘܪܣܝܐܼ. ܓܒܪܐ ܩܫܝܐ ܐܦ ܥܙܝܙܐ ܘܐܫܕ
                    ܕܡܐ. ܗܢܐܕܝܢ ܐܙܝܥܗܿ ܠܐܪܥܐ. ܘܥܠܘ[ܒܝܐ ܚܫܘ] ܟܠܗܘܢ ܛܝ̈ܝܐ ܡܢܗ ܒܐܪܥܐ. ܡܛܠ ܕܥ̈ܠܬܐ ܐܝܠܝܢ
                    ܕܠܐ ܡܥܕܝܢ ܦܘܪ̈ܣܝܐ ܠܡܥܒܕܿ ܫܪܝ ܕܢܥܒܕ. ܢܡܘܣܐ ܓܝܪ ܕܦܘܪ̈ܣܝܐ ܡܢ ܒܪܫܝܬ ܗܟܢܐ ܐܝܬܘܗܝ:
                    ܚܒܘܫܝܐ ܢܓܝܪܐ ܕܠܐ ܒܪ̈ܚܡܐ. ܗܢܐ ܫܪܝ ܕܢܩܛܘܠ ܒܡܚܘ̈ܬܐܼ ܘܐܦ ܢܙܩܘܦ. ܘܐܥܠ ܐܘܠܨܢܐ ܠܟܠ ܐܝܟܐ
                    ܕܡܛܐܼ. ܥܠ ܣܘܪ̈ܝܝܐ. ܒܝܕ ܣܘܟܪܐ ܕܩܢܝܢܐ ܘܢܦܩ̈ܬܐܕܚܝܠܗ. ܒܗܿܝ ܕܫܪܝܢ ܗܘܘ ܥܠ ܒܢܝ̈ܢܫܐܼ.
                    ܘܡܢܗܘܢ ܗܘܿܐ ܟܠܗ ܬܘܪܣܝܗܘܢ ܕܝܠܗܘܢ ܘܕܩܢܝܢܗܘܢ܀ ܐܡܼܪ ܓܝܪ ܢܒܝܐ: ܕܟܠܗܘܢ ܠܚܛܘܦܝܐ ܐܬܿܝܢ܀
                    ܗܢܐ ܩܕܡ ܕܢܥܩܘܪ ܡܢ ܡܕܝܢܬܐܼ ܡܫܕܪ ܗܘܐ ܩܕܡܘܗܝ ܩܕܡܐ ܕܝܠܗܼ ܕܢܬܩܢ ܠܗ ܕܘܟܬܐ ܘܢܠܒܘܟ ܠܗ
                    ܩܢܝܢܐ ܒܣܘܟܪܐ. ܗܢܐ ܟܕ ܐܬܿܐ ܗܘܐ ܩܕܡ ܥܣܪ̈ܝܢ ܝܘܡ̈ܝܢ ܠܡܕܝܢܬܐܼ. ܠܟܠܗܝܢ ܒܝܫ̈ܬܐ ܘܚ̈ܛܘܦܝܐ
                    ܡܬܪܡܐ ܗܘܐ. ܟܕ ܢܦܿܩܝܢ ܗܘܘ ܥܠ ܐܘܪ̈ܚܬܐܿ ܐܘ ܥܠ ܩܘܪ̈ܝܣܼ. ܘܠܒܿܟܝܢ ܠܒ̈ܓܠܐ ܘܠܪ̈ܟܫܐ܆ ܘܐܦ
                    ܥܕܡܐ ܠܩ̈ܘܠܘܢܐܼ ܘܡܬܓܪܝܢ ܗܘܘ ܒܗܘܢ. ܘܚܒܫܝܢ ܗܘܘ ܠܗܘܢ ܒܒ̈ܬܐ ܘܒܕܪ̈ܬܐ: ܘܟܠ ܡܿܢ ܕܝܿܗܒ
                    ܗܘܐ ܠܗܘܢ ܬܪ̈ܝܢ ܙܘ̈ܙܐܼ ܠܒܓܠܐ ܐܘ ܠܪܫܟܫܐ ܐܦܩ ܘܕܫܪܘܗܝܼ. ܘܨܕܘ ܠܚܒܪܗ. ܢܦܿܩܝܢ ܗܘܘ ܐܦ
                    ܠܐܘܪ̈ܚܬܐ ܘܥܠ ܦܘ̈ܬܩܐ ܕܠܒܪ ܡܢ ܡܕܝܢܬܐ. ܘܝܨܕܝܢ ܚܡܪ̈ܐ ܕܡ̈ܣܟܼܢܐܼ. ܘܫܩܿܠܝܢ ܗܘܘ ܡܢܗܘܢ
                    ܕܟܠ ܚܡܪܐ ܙܘܙܐܼ ܘܫܕܪܘܗܝ. ܢܦܩܘ ܐܦ ܠܐܬܪܐ ܘܬܒܥܝܢ ܗܘܘ ܕܢܝܬܘܢ ܠܗܘܢ ܩܢܝܢܐ: ܘܡܐ ܕܐܝܬܘܗܝ܆
                    ܥܛܦܘ ܬܒܼܥܘ ܐܢܘܢ ܕܢܬܠܘܢ ܠܗܘܢ ܙܘ̈ܙܐ: ܟܠ ܒܓܠܐ ܬܪ̈ܝܢ ܙܘ̈ܙܐܼ ܘܕܚܡܪܐ ܙܘܙܐ. ܘܟܠ ܕܠܐ
                    ܝܿܗܒ ܗܘܐ ܠܗܘܢ ܐܠܥܘܗܝ. ܘܗܟܐܢ ܐܥܠܘ <pb n="376"/> ܩܢܝܢܐ ܣܓܝܐܐ ܡܢ ܐܬܪܐ ܘܡܢ ܐܘܪ̈ܚܬܐܼ
                    ܘܡܢ ܫܘ̈ܩܐ: ܘܚܒܫܘ ܒܕܪ̈ܬܐ܀ ܟܕ ܐܦ ܐܬܠܨܘܢ ܒܢܝ̈ܢܫܐ ܩܫܝܐܝܬ ܒܢ̈ܦܩܬܐ ܕܝܠܗܘܢ ܘܕܩܢܝܢܗܘܢ.
                    ܘܗܘܘ ܟܕ . . . . ܝܘ̈ܡܬܐ ܣܓ̈ܝܐܐ. ܘܗܝܕܝܢ ܐܬܼܐ. ܟܕ ܐܦ ܕܒܝܪ ܗܘܐ ܩܢܝܢܐ ܕܬܓܪ̈ܐ ܘܕܥܒܪ̈ܝ
                    ܐܘܪܚܐ. ܘܗܟܢܐ ܠܒܼܟ ܩܢܝܢܐ ܣܓܝܐܐ ܕܐܢ̈ܫܐ ܡܣܟ̈ܢܐܼ. ܝܘ̈ܡܬܐ ܘܝܪ̈ܚܐ ܣܓܝ̈ܐܐ. ܘܠܐ ܫܼܪܐ
                    ܐܢܘܢ ܥܕܡܐ ܕܙܿܒܢܘ ܗܢܘܢ ܟܠ ܡܐ ܕܩܢܝܢ ܥܠ ܢܦܩ̈ܬܗܘܢ. ܟܕ ܠܐ ܨܼܒܐ ܕܢܫܪܐ ܘܐܦܠܐ ܕܢܬܠ ܠܗܘܢ
                    ܡܕܡ܀ ܐܡܿܪ ܟܬܒܐܼ. ܕܚܪܝܦܝܢ ܡܢ ܕܐ̈ܒܐ ܕܪܡܫܐ. ܘܢܛܘܣܘܢ ܐܝܟ ܢܫܪܐ ܕܟܦܢ ܠܡܟܘܠܬܐ.. ܘܬܘܒ
                    ܐܡܿܪܼ. ܕܟܠܗܘܢ ܠܚܛܘܦܝܐ ܐܬܿܝܢ܀ ܢܐܡܪ ܕܝܢ ܥܠܘܗܝ ܕܝܠܗ ܩܠܝܠ܀ ܟܕ ܕܝܢ ܢܦܼܩ ܛܒܗ ܒܐܬܪ̈ܘܬܐ:
                    ܘܙܘܥܬܐ ܘܐܪܬܝܬܐ ܐܚܕ ܠܟܠܢܫ ܡܢܗ. ܘܫܪܝ ܕܢܡܚܐ ܕܠܐ ܒܪ̈ܚܡܝܢܼ ܘܕܢܩܛܘܠ ܘܐܦ ܢܙܩܘܦ: ܘܟܠ
                    ܡܕܝܢܬܐ ܕܥܐܠ ܗܘܐ ܠܗܿ. ܬܪ̈ܝܢ ܘܬܠܬ̈ܐ ܘܚܡ̈ܫܐ ܢܙܩܘܦ [ܟܬ]ܒ. ܘܙܥܘ ܒܢܝ̈ܢܫܐ ܡܢ ܩܕܡܘܗܝ܀
                    ܐܡܪܝܢ ܗܘܘ ܕܝܢܼ ܥܠܘܗܝ ܕܓܢܘ̈ܒܐ ܘܩ̈ܛܘܠܐ ܘܩ̈ܛܥܝ ܐܘܪ̈ܚܬܐ ܡܘܒܕ. ܘܚܢܢ ܝܠܦܢܢ ܕܠܐ ܩܛܠ ܐܝܟ
                    ܕܒܣܘܓܐܐܿ. ܐܠܐ ܐܢܗܫܐ ܡܨ̈ܠܝܢܐ ܗܠܝܢ ܕܡܬܩܪܝܢ ܛܢ̈ܢܐ ܚܕܘܪ̈ܐ ܘܡܨ̈ܠܝܢܐ. ܥܒܼܪ ܕܝܢ
                    ܒܡܕ̈ܝܢܬܐ ܟܠܗܝܢ ܬܚ̈ܬܝܬܐ ܕܓܙܝܪܬܐܼ. ܟܕ ܡܿܚܐ ܘܩܿܛܠ ܘܙܩܿܦ. ܘܡܼܛܐ ܠܐܡܕ. ܘܟܕ ܝܘ̈ܡܬܐ
                    ܣܓܝ̈ܐܐ ܩܼܡ ܒܗܿ. ܘܐܦ ܙܩܿܦ ܒܗܿ ܐܪ̈ܒܥܐ ܓܒܪ̈ܝܢ܆ ܥܒܼܪ ܠܡܝܦܪܩܛ. ܘܡܢ ܬܡܢ ܦܢܼܐ ܠܗܿ ܠܐܡܕ
                    ܘܝܬܒ ܒܗܿ. ܟܕ . . . . . . . . . . . . . . . . . . . . </p>

                <p>[aliquot folia desiderantur]</p>

                <p>. . . . . . . . . . . . . ܟܕ ܐܦ ܠܒܿܟܝܢ ܠܛܝ̈ܝܐ ܘܠܣܘܪ̈ܝܝܐ܇ ܥܠ ܐܦ̈ܝ ܝܪ̈ܬܘܬܐ:
                    [ܘܡܚܣܪܝܢ ܗܘܘ] ܠܗܘܢ ܩܫܝܐܝܬ <pb n="377"/> ܘܡܪܝܪܐܝܬ. ܟܕ ܠܐ ܝܗܒܝܢ ܗܘܘ [ܠܒܪܢܫܐ ܩܪܝܒ]
                    ܒܣܪܗ ܕܐܢܫ. ܐܝܟ ܡܐ ܕܟܬܝܒ ܒܢܡܘܣܐ ܕܡ̈ܠܟܐܼ ܕ[ܢܪܬܝܘܣ] ܠܒܪ ܡܢ ܒܪܐ ܠܐܒܐ ܘܐܒܐ ܠܒܪܐ. ܘܕܕܐ
                    ܠܒܪ ܐܚܐ ܐܘ (ܒܪ) ܐܚܐ ܠܕܕܗ܀ ܐܦ ܗܠܝܢ ܒܐܘܠܨܢܐ ܦܠܛܝܢ ܗܘܘ ܡܢܗܝܢ ܕܚܝ̈ܘܬܐ . . . . ܐܡܼܪ
                    ܓܝܪ ܢܒܝܐ ܝܘܐܝܠ: ܕܫܢ̈ܘܝ ܐܝܟ ܫܢ̈ܐ ܕܐܪܝܐ [ܘܢ̈ܐܒܘܗܝ] ܐܝܟ ܢ̈ܐܒܐ ܕܓܘܪܝܐ ܕܐܪܝܐ. ܥܒܼܕ
                    ܓܦܬܝ ܠܚܘܪܒܐܼ. ܘܬܬܝ [ܠܦܘܫܚܐ.] ܦܫܚܗܿ ܘܫܕܗܿ ܘܚܘܪ ܣܘܟ̈ܝܗܿ܀ ܗܪܟܐ ܕܝܢ ܓܕܫ ܕܡܘܢ ܕܦܫ
                    ܬܒ̈ܥܝ ܓܙܝܬܐ ܫܩܠܘ. ܘܕܦܫܼ ܬܒܥ ܐܡܝܪܐ ܕܝܪ̈ܬܘܬܐ. ܫܠܚ ܐܢܘܢ ܠܒܢ̈ܝܢܫܐ. ܘܚܘܪ ܣܘ̈ܟܝܗܘܢ ܡܢ
                    ܒܠܝ ܡܕܡ܀</p>
                <p>ܫܪܒܐ ܕܫ̈ܬܐ: ܥܠ [ܡܘܬܗ] ܕܐܡܝܪܐ ܕܐܡܝܕ. ܘܥܠ ܟܬܒܐ ܕܥܒܝܕ ܗܘܐ. ܘܥܠ ܪܘܚܬܐ ܕܗܘܬܼ ܒܪܘܪ̈ܒܢܝ
                    ܐܪܬܐܼ ܗܠܝܢ ܕܚܒܝܫܝܢ ܗܘܘ܀ ܥܠ ܐܡܝܕ ܕܝܢܼ ܙܥܘܪ ܗܼܘ ܠܢ ܙܒܢܐ ܕܢܫܬܥܐ ܥܠ ܒܝܫ̈ܬܐ ܐܝܠܝܢ
                    ܕܗܘܗܝ ܒܗܿ܆ ܒܫܢܬܐ ܗܕܐ. ܡܛܠ ܕܝܬܝܪ ܡܢ ܟܠܗܝܢ ܡܕܗܝܢܬܐ ܣܒܠܬܼ ܐܘ̈ܠܨܢܐ ܒܫܢܬܐ ܗܕܐ. ܐܠܐ
                    ܡܛܠ ܕܥܕܟܝܠ ܪܝܫܐ ܐܝܬܘܗܝ ܕܚܒܠܐ ܘܠܐ ܫܩܠ ܫܘܠܡܐ: ܐܿܡܪ ܥܠ ܫܘܪܝܗܿ ܕܝܠܗܿ ܕܒܝܫܬܐ. ܟܕ ܐܦ
                    ܠܩܕܝܫܐ ܐܫܝܥܐ ܡܿܝܬܐܼ ܡܛܠ ܕܗܼܘ ܚܼܙܐ ܐܢ̈ܝܢ ܩܕܡܝܐ ܠܒܝ̈ܫܬܐ ܗܠܝܢ܆ ܘܗܼܘ ܡܦܣ ܒܗܿܝ ܝܬܝܪ
                    ܡܢܢ. ܟܕ ܐܦ ܡܿܝܬܐ ܥܡܗ ܠܟܢܬܗ ܐܪܡܝܐ܆ ܕܥܠ ܦܘܡ ܬܪ̈ܝܢ ܣܗܕ̈ܝܢ ܬܬܩܝܡ ܟܠ ܡܠܐ.. ܕܘܠܚܝܐ
                    ܐܬܡܠܝܬ ܩܪܝܬܐ܆ ܩܠܐ ܐܬܡܠܝܬ ܩܪܝܬܐ ܥܫܝܢܬܐ. ܩܛܝ̈ܠܝܟ ܠܐ ܗܘܘ ܩܛܝ̈ܠܐ ܕܣܝܦܐ. ܐܦܠܐ ܡܝ̈ܬܐ
                    ܕܩܪܒܐ. ܟܠܗܘܢ ܫܠܝܛܢ̈ܝܟ ܢܕܘ ܐܟܚܕܐܼ [ܡܢ ܗܢܐ] ܪܘܓܙܐ. <pb n="378"/> ܘܐܬܣܪܘ ܕܐܫܬܚܪܘ
                    ܒܟܝ. ܐܟܚܕܐ ܐܬܐܣܪܘ. ܘܕܫܪܟܐ ܠܪܘܚܩܐ ܥܪܩܘ. ܡܛܠܗܢܐ ܐܡܿܪܬ. ܫܒܩܘܢܝܼ ܐܬܡܪܡܪ ܒܒܟܬܐ ܥܠ
                    ܬܒܪܗܿ ܕܒܪܬ ܥܡܝ. ܡܛܠ ܕܝܘܡܐ ܕܕܠܘܚܝܐ ܘܕܕܝܫܐ ܘܕܒܟܬܐ. ܩܪܐ ܡܪܝܐ ܚܝܠܬܢܐ ܒܝܘܡܐ ܗܢܐ ܠܒܟܬܐ
                    ܘܡܠܪ̈ܩܕܬܐ ܘܠܩܘܕ̈ܚܬܐ ܘܠܟܒܢܐ ܕܣܩ̈ܐ. ܥܠܝܗܿ ܢܐܬܐ ܐܦ ܢܒܝܐ ܐܪܡܝܐܼ ܘܢܐܠܐ܆ ܟܕ ܗܼܘ ܝܬܝܪ
                    ܡܦܣ ܒܒܟܬܐ ܘܒܐܘ̈ܠܝܬܐ. ܒܿܠܝܬܝ ܒܥܩܬܝ ܘ[ܠܒܝ ܕܘܼܐ] ܥܠܝ. ܗܐ ܩ̈ܠܝ ܓܥܬܗܿ ܕܒܪܬ ܥܡܝ ܡܢ
                    ܐܪܥܐ ܪܚܝܩܬܐ. [ܥܠ] ܬܒܪܗܿ ܕܒܪܬ ܥܡܝ ܐܬܟܿܡܪܬ ܘܬܡܗܐ ܐܚܕܢܝ. ܥܠ ܕܠܐ ܣܠܩܬ ܐܣܝܘܬܗܿ ܕܒܪܬ
                    ܥܡܝ. ܡܿܢ ܕܝܢ ܝܗܒ ܪ̈ܝܫܝ ܡܝ̈ܐܼ. ܘܥܝ̈ܢܝ ܡܒܘ̈ܥܐ ܕܕܡܥܬܐ. ܘܒܟܿܝܬ ܒܐܝܡܡܐ ܘܒܠܠܝܐ ܥܠ
                    ܬܒܪܗܿ ܕܒܪܬ ܥܡܝ. [ܡܿܢ] ܕܝܢ ܫܒܩܢܝ ܒܡܕܒܪܐ ܒܝܬ ܒܘܬܐ ܕܥܒܪ̈ܝ ܐܘܪܚܐ. ܘ[ܫܒܩܬ] ܠܥܡܝܼ
                    ܘܐܙܠܬ ܠܝ ܡܢ ܠܘܬܗܢ. ܡܛܠ ܕܟܠܗܘܢ ܓܝܪܝܢ܆ ܘܟܢܘܫܬܐ [ܐܢܘܢ] ܕܕ̈ܓܠܐ. ܘܫܕܘ ܠܫܢܗܘܢ ܐܝܟ
                    ܕܒܩܫܬܗܘܢ. ܒܫܘܩܪܐ ܘܠܐ ܒܗܝܡܢܘܬܐ. ܥܫܢܘ ܒܐܪܥܐ: ܡܛܠ ܕܡܢ ܒܝܫܬܐ ܠܒܝܫܬܐ ܢܦܩܼܘ ܘܠܡܪܝܐ ܠܐ
                    ܝܕܥܘ܀ ܗܠܝܢ ܘܕܝܬܝܪ̈ܢ ܡܢ ܗܠܝܢ ܒܝܫ̈ܬܐܼ ܣܓ̈ܝ ܒܐܡܕ ܡܕܝܢܬܐ [ܕܓܙܝܪܬܐ] ܒܫܢܬܐ ܗܕܐ: ܒܐܝܕ̈ܝ
                    ܥܡܠܐ ܥܘܠܐ ܘܛܪܘܢܐ ܕܐܬܼܐ ܠܗܿ. [ܓܼܕܫ ܕܝܢ] ܕܢܐܬܐ ܠܗܿ ܓܒܪܐ ܥܡܠܐܼ ܡܢ ܩܠܢܝܩܣ. ܕܫܡܗ
                    ܡܒܕܘܠ. [ܓܒܪܐ] ܪܫܝܥܐ ܘܥܢܬܐ. ܘܕܠܐ ܐܝܬ ܗܘܼܐ ܐܠܗܐ ܒܟܠܗܝܢ ܬܪ̈ܥܝܬܗ. <pb n="379"/> . .
                    . . . . . . . . . . . . . . . . ܣܘܥܪܢܐ ܘ . . . . . . . . . . . . . . . . . . . .
                    . . . . . . . . . . . . . . . . . . . . ܕܩܕܡ ܐܠܗܐ ܘ . . . . . . . . . . . . . .
                    . . . . . . . . . . . . . . . . . . . . . . . . . . . . . ـܗܿ ܕܐܡܕ. ܓܫ . . . . .
                    . . . . . . . . . . . . . . . . . . . . . . . . . . . . . . . . . . . . . . . .
                    . . . . ܒܩܠܝ . . . ܐܘܩܕ̈ ܒܢܘܪܐ. ܕܠܐ . . . . . . . . . . . . . . . . . . . . . .
                    . . . . . . . . . . ܕܓܠܘܬܐ ܘܡܪܘܕܘܬܐ ܘܒܝܕ . . ـܓܝܐ . . . . . . . . . . . . . . .
                    . . . . . . . . . . . . . . . . . . . . . . . . . . . . . ܕܗܟܢܐ ܐܫܬܥܝ ܣܛܝܢܐ . .
                    . . . ܒܒܢ̈ܝܢܫܐ . . . . . . . . . . . . . . . . . . . . . . . . . . . . . . . . .
                    . . . . . . . . . . . . . . . . . . . . . . ܠܥܒܕ̈ܝ ܒܝܫܬܐ ܠܘ . . . . . . . . . .
                    . . . . . . . . . . . . . . . . . . . . . . . .ܒـ . . . . . . . . . . . . . . .
                    . . . . . . . . . . . . .ـܓܪܗܘܢ. </p>
                <p>. . . . . . . . . . . . . . . . . . . . . . . . . . . . . . . . . . . . ـܗܿ
                    ܕܓܙܝܪܬܐ . . . . ـܗܿ . . . . . . . . . . . . . . . . . . . . . . . . . . ܐܪܒܥܐ.
                    ܘܬܒܥ . . . . . . . . ܠܗܘܢ ܪ̈ܝܫܝ . . . . . . . . . . . . . . . . . . . . . . . .
                    . . . . . . . . . . . . . . . . . . . . . . . . . . . . . . . . . . . . . . . .
                    . . . . . . . . . . . . . . . . . . . . . . . . . . . ܐܡܪ ܓܝܪ ܢܒܝܐ ܗܢܐ . . . . .
                    . . . . ـܗ. ܓܒܝ ܠܗ ܕܝܢ ܡܢܗܘܢ ܐܢ̈ܫܐ ܥܢ̈ܬܬܐ ܕܟܘܬܗ [ܕܢܫܠܡ] ܒܗܘܢ ܨܒܝܢܗ ܘܕܣܛܢܐ ܐܒܘܗܝ.
                    ܘܥܒܕ ܐܢܘܢ ܪ̈ܝܫܝ . . . . . . . . . . . . . . . . . . . . . . . . . . . . . . . .
                    . . . . . . . . . . . . . . . . . . . . . . . . . . . . . . . . . . ܗܘ ܡܟܝܠ . .
                    . . . . . . . . . . . . . . . . . . . . . . . . . . . . . . . ܕܠܐ ܗܘܘ ܒܥܠܬܐ
                    ܐܚܪܢܝܬܐ . . . . . . . . . . . . ܥܠܬܐ . . . . . . . . . . . . . . . . . . . . . .
                    . . . . . . ܙܒܢܢ: [. . . . ܠܝ̈ـ]ـܬܡܐ ܘܠܐܪ̈ܡܠܬܐ. ܘܡܫܠܚܝܢ ܘܫܒܝܢ ܥܒܪ̈ܝ ܐܘܪܚܐ . . .
                    . . . . . . . ܕܝܢ ܣ̈ܓܝܐܐ ܘܥܒܪܝܢ ܥܠ ܒܢܝ̈ܢܫܐ ܕܩܪܝܢ ܐܚܪܢܝܬܐ . . . . . ܘܐܙܠܝܢ ܟܕ
                    ܪܗܛܝܢ . . . . . . . . . ܥܝܢ܀ ܣܓܝܬ ܒܝܫܬܐ . . . . ܩܘܪܝܣ ܥܕܡܐ ܕ . . . . . . ܒܓܒܪܐ
                    ܕܪܥܿܐ ܥ̈ܙܝ . ܐܘ . . . . . . . . ܢܥܪܘܩ ܠܒܪ ܡܢ ܩܪܝܬܐ ܟܕ ܐܬܝܢ ܗܘܘ ܐܚܪ̈ܢܐ. . . . . .
                    . . . . . . . . . . . . . . ܠܗ . . . . . . . . . . . . . . . . . . . . . . . .
                    ܓܕܫ . . . . ܠܗܿ ܫܒܝܐ. ܘܥܒܪܝܢ ܥܠ ܬܚܘܡܐ ܕܩܘܪܝܣ ܐܚܪܢܝܬܐ . . . . . . . . . . . . . .
                    . ـܒܝܐ ܒܙܘܝܕܐ . ܘܐܙܠܘ ܙܒܢܘܗܝ . . . . ܗܘܢ ܘܠܐ . . . . . ܐܘܢ܀ ܓܢ̈ܒܐ ܕܝܢ ܗܠܝܢ
                    ܕܐܝܬܝܗܘܢ . . . . ܥܠܝܢ ܗܘܘ ܠܐܪܡܢܝ . . . . . . . . . . . ܐ ܘܬܠܗ ܒܪܝܫ . . .
                    [ܒܬܪ]ܟܝܢ ܥܒܪܝܢ . . . . . . . . . . . . . . . ـܝܗܘܢ ܗܼܢܘ ܥܠ . . . . . . . . . . .
                    . . . ـܫܐ: ܬܘܒ. ܥܠ . . . . ܠܒܪ ܡܢ ܐܪܥܐ ܕܐܪܙܢ . . . . . . . ـܘܡܐ . .ـܕܐ. ܘـܗܢܘܢ .
                    . . . . . . . ܥܠ ܦܪܪܝܢ . . . . . . . . . . . . . . . . . . . ܣܓܝܐܐ ܡܢ ܐܪܥ ܕܫܡܫܛ.
                    . . . . . . . . . ܙܩܦܘ ܘ . . . . . . . . . . . . . . ـܩܝܢ ܬܗܘܘܢ . . . . . . . .
                    . . . . . . . ܪܘܓܙܐ . . . . . . . . . . ܘܗܘ . . . . . . . . . . . . . . . ܘܥܠ
                    ܘܗܘܐ . . . . . . . . . . . ܀ ܒܬܪ ܟ̈ܫܛܐ ܚܪ̈ܡܢܐ . . . . . ܕܢܕܡܘܢ ܩܐܡܠܘ . . . . . .
                    . ܓܕܫ ܠܗܘܢ . . . . . . . . . . . . ܥܠܢܝܬ ܪܓـ . . .ܐ ܒܪܝܫܗ ܥܒܕܘ . . . . . . . . .
                    . . . . . <pb n="380"/> [Cod. Mus. Britann. add. 14665]</p>

                <p>ܟܕ ܫܒܐ[ܒ̈ـ]ـܬܐ ܘܓܢܣ . . . . . ܘܟܠ . . ܡܢܚ̈ܙܝܢ ܗܘ̈ܝ ܒܗ ܥܪ̈ܡـ[ـܬܐ] . ܡـ . . ܐ ܡܠـ .
                    . . ܕܒܢܝ̈ܢܫܐ. ܟܕ ܐܙ̈ܠܢ ܒܗ[ܢܐ ܫـ]ـܘ ܦܥܐ ܐ . . . . ܟܕ ܡܬܩ . . . . ܟܕ . . . ܚܘܪ̈ܐ
                    ܒܓܘ ܚܕܐ ܚܕܐ ܡܢܗܝܢ ܟـ . . . . . ܘܠܐ ܪܓܝܫ ܒـ . . . . ܐ . . . . . . . . . ܙܪܢܐ ܕܢܙܠ
                    ܐ. ܘ̈. ܓܠܐ ܛܠܝܫܐ ܕܢܗܪܐ ܘܐܬܚܢܩܘ. ܘܥܒܕܝܢ ܗܘܘ . . . ܕܥܢܝܕ̈ܐ ܥܠ ܣܦܪ̈ܝ ܢܗܪܐ. ܥܠ
                    ܛܠܝܘܬܐ ܕܛܠܝ̈ܐ ܘܛܠܝ̈ܬܐ ܦ̈ܐܝܬܐ. [ܘܣܒ̈ـ]ـܐ ܘܣܒ̈ܬܐܼ ܘܟܠ ܩܘܡܢ ܕܕܒܪ ܐܢܘܢ ܫܦܥܐ ܕܡܡܘܠܐ
                    ܡܢ ܫܢܬܐ ܕܕܡܟܝܢ ܗܘܘ ܠܘܬ ܡܘܬܐ ܡܛܪܦܐ ܕܚܢܘܩܝܐ ܕܡܝ̈ܐܼ. ܐܝܟ ܕܠܗܘ ܥܡܐ ܕܒܝܬ ܩܐܝܢ. . ܛ. .
                    ܚ̈ܫܚܬܐ ܕܬܓܪ̈ܐ ܘܕܚܢ̈ܘܝܐ ܕܟܠܗܘܢ ܫܘ̈ܩܐ. ܟܕ ܕܒܪ ܠܗܘܢ ܫܦܥܐ ܕܢܗܪܐ ܒܩܫܝܐ. ܟܕ ܐܢ ܗܼܘ
                    ܕܩܪܝܒܬ ܗܘ ܡܪܗܿ ܕܚܢܘܬܐ ܥܡ ܥܒܿܕܗ ܓ. . . ܡܬܕܒܪ ܗܘܼܐ. ܗܪܟܐ ܐܝܬ ܗܘܐ ܠܢ ܘܠܡܐܡܪ ܥܡ ܢܒܝܐ
                    ܕܘܝܕ. ܕܛܒܥܬ ܢܦܫܝ ܒܗܘܬܐ ܥܡܝܩܬܐܼ ܘܠܝܬ ܒܝܬ ܩܝܡܐ. ܥܠܘܢ ܠܥܘܡܩܐ ܕܡܝ̈ܐ ܘܨܡܪ̈ܬܐ
                    ܘܟܪ̈ܘܟܝܬܐ ܛܒ̈ܥܝ ܐܢܘܢ. ܡܛܘ ܡܝ̈ܥ ܥܕܡܐ ܠܢܦܫܗܘܢ. ܓܙ[ܝ ܥܝܢـ]ـܝ̈ܘܢ ܕ[ܡـ]ـܣـ[ـܟـ]ـܝܢ
                    ܕܢܚܘܢ ܒܢܘܗܪܐ ܕܨܦܪܐ.܀ ܥܡ ܗܿܝ ܬܘܒ ܕܡܢ ܢܒܝܐ ܝܘܢܢ ܐܬ[ܡܪܬ]. ܐܪܡܝܬܢܝ ܠܡ ܒܥܘܡܩܐ ܒܠܒܗ
                    ܕܝܡܐ. ܘܢܗܪܐ ܚܕܪܢܝ. ܟܠܗܘܢ ܡܚ̈ܫܘܠܝܟ ܘܓܠ̈ܝܟ ܥܠܝ ܥܒܪ. ܚܕܪܘܢܝ ܡ̈ܝܐ ܥܕܡܐ ܠܢܦܫܐ. ܘܬܗܘܡܐ
                    ܟܪܟܢܝ ܘܐܫܬܬܗ ܕܝܡܐ ܐܬܚܒܫ <pb n="381"/> ܪܝܫܝ. ܘܠܐܫܬܬܗܘܢ ܕܛܘܪ̈ܐ ܢܚܿܬܬ. ܘܐܦ ܐܪܥܐ
                    ܐܚܕܬ ܣܘܟܪܗܿ [ܒܐܦ̈ܝ] ܠܥܠܡ܀ ܥܠ ܗܠܝܢ ܐܦ ܗܟܢ ܐܝܬ ܠܡܐܡܪ ܕܒܫܬܬܗܘܢ ܕܡ̈ܝܐ ܢܚܬܘܼ ܘܐܦ ܐܪܥ
                    ܐܚܕܬ ܣܘܟܪܗܿ ܒܐܦܝ̈ܗܘܢ ܠܥܠܡ. ܘܚܝ̈ܝܗܘܢ ܠܫܝܘܠ ܡܛܘ ܒܗܿܝ ܕܐܬܚܫܒ ܥܡ ܢܚ̈ܬܝ ܓܘܒܐ. ܘܗܘܘ
                    ܐܝܟ ܓܒܪܐ ܕܠܝܬ ܠܗ ܥܘܕܪܢܐ ܒܝܬ ܡܝ̈ܬܐ ܒ̈ܢܝ ܚܐܪ̈ܐ ܘܗܘܘ ܐܝܟ ܩܛܝ̈ܠܐ ܕܫܟܝܒܝܢ ܒܩܒܪ̈ܐ. </p>
                <p>ܫܢܬ ܐܠܦܐ ܘܬܡܢܝܢ ܘܚܕܐ. ܐܣܗܕ ܩܕܝܫܐ ܘܣܗܕܐ ܩܘܪܝܣ ܚܪܢܝܐ. ܟܕ ܕܝܢ ܐܡܠܟܬ ܐܦ ܐܫܬܠܛܬ ܡܠܟܘܬܐ
                    ܗܕܐ ܪܫܝܥܬܐ ܘܐܦ ܕܠܐ ܐܠܗܝ . . . . . ܬܒ̈ܥܬܐ ܡܪܼܝܪ̈ܬܐ ܘܩܫ̈ܝܬܐ ܘܕܠܐ ܒܪ̈ܚܡܐ. ܘܫܪܝܘ
                    ܐܠܨܝܢ ܠܒܢ̈ܝܢܫܐ ܟܪ̈ܣܛܝܢܐ ܕܠܐ ܚܘܣܢ. ܘܦܘܠܚܢܐ ܕܡܕܡ ܒܛܠ ܡܢ ܟܠ ܕܘܟ ܒܗܿܝ ܕܬܟܣܘ ܗܼܢܘܢ
                    ܛܪ̈ܘܢܐ ܡܢ ܗܿܝ ܕܢܬܠܘܢ ܠܛܝܝ̈ܐܼ ܐܝܟ ܥܝܕܐܼ ܚܛܐ ܘܪܘܙܝܩܐ. ܘܥܠ ܗܕܐ ܙܥܪ ܙܘܙܐ ܡܢ ܥܠܡܐ. .
                    ܘܐܦ ܗܢܘܢ ܛܝܝ̈ܐ ܙܒܢ ܠܗܘܢ ܐܪ̈ܥܬܐ ܘܟܪ̈ܡܐ ܘܦܕ̈ܢܐ. ܘܗܘܼܘ ܗܼܢܘܢ ܦ̈ܠܚܐ܀ ܘܬܒ̈ܥܬܐ ܘܓܙܝܬܐ
                    ܥܫܢܬ ܥܠ ܒܢܝ̈ܢܫܐ ܟܪ̈ܣܛܝܢܐܼ ܠܒܪ ܡܢ ܡܫܘܚܬܐ. ܘܫܪܝܘ ܡܥܠܝܢ ܥܠ ܐܪܥܐ ܚܪܒܐ. ܘܥܠ ܗܠܝܢ ܩܕܡ
                    ܐܡܪ ܢܒܝܐ ܝܘܐܝܠܼ. ܕܩܕܡܘܗܝ ܐܟܿܠܐ ܢܘܪܐ. ܘܒܬܪܗ ܡܘܩܕܐ ܫܠܗܒܝܬܐ. ܐܦܟ ܦܪܕܝܣܐ ܕܥܕܝܢ ܐܪܥ
                    ܩܕܡܘܗܝ. ܘܒܬܪܗ ܡܕܒܪܐ ܚܪܒܐ. ܟܪ̈ܛܣܝܢܐ ܕܝܢܼ ܒܝܕ ܗܿܝ ܕܠܐ ܐܬܩܫܝܬ ܥܠܝܗܘܢ ܡܕܬܐ ܕܠܒܪ ܡܢ
                    ܚܝܠܗܘܢܼ ܒܝܘ̈ܡܝ ܛܝܝ̈ܐ. ܘܡܢ [ܫـ]ـܠܝ ܩܕܝܚ̈ܢ ܥܠܝܗܘܢ ܒܝ̈ܫܬܐ ܕܬܒ̈ܥܬܐ ܡܪܝܪ̈ܬܐܼ.
                    ܘܕܢܥܪܩܘܢ ܡܢ [ܐ]ܬܪܐ ܠܚܒܪܗܼ ܠܐ ܥܕܟܝܠ ܝܠܦ. ܘܬܘܒ ܐܬܦܬܚܘ ܠܗܘܢ ܬܪܥܐ [ܠܘ]ܬ ܚܢܦܘܬܐ.
                    ܩܠܝܠܐܝܬ ܟܠܗܘܢ ܓܗ̈ܝܠܐ ܘܪ̈ܦܝܐ ܐܫܬܪܓܠܘ ܠܘܬ [ܓܡـ]ـܘܨܐ ܘܦܚܬܐ ܕܐܒܕܢܐ. ܘܐܘܒܕ <pb
                        n="382"/> ܢܦ̈ܫܬܗܘܢ ܥܡ ܦܓܪ̈ܝܗܘܢ [ܗܢܘ ܕ]ܝܢ ܟܠܡܕܡ ܕܩܢܝܢ܀ ܗܢܘ ܕܝܢ ܗܝܡܢܘܬܗܘܢ
                    ܕܒܡܪܢ ܝܫܘܥ ܡܫܝܚܐ [ܘܡـ]ـܥܡܘܕܝܬܐܼ ܘܛܒܥܐ ܩܕܝܫܐ ܕܡܘܪܘܢܼ. ܥܡ ܦܓܪܐ ܚܝܐ ܘܕܡܐ ܡܚܣܝܢܐ.
                    [ܘܐܙ]ܠܘ ܙܒܢ ܠܗܘܢ ܚܠܦ ܗܠܝܢ ܢܘܪܐ ܕܠܐ ܕܥܿܟܐ. ܬܘܠܥܐ ܕܠܐ ܡܝܬܐ. ܓܢܒܐ [ܩܪܒـ]ـܬܢܐ. ܚܠܦ
                    ܡܫܝܚܐܼ ܣܛܢܐ. ܚܠܦ ܓܢܘܢܐܢܼ ܚܫܘܟܐ܀ . . . . . . . . [ܘܛܒ ܐܣܬܟܠܘ. ܘܚܙܘ] ܐܢ ܗܘܬ ܐܝܟ
                    ܕܐ. ܐܢ ܡܚܠܦܝܢ ܥܡ̈ܡܐ [ܐܠܗ̈ܝܗܘܢܼ ܐܝܠܝܢ ܕܠܐ] ܗܘܘ ܐܠܗ̈ܐ. ܘܥܡܝ ܚܼܿܠܦ ܐܝܩܪܗ ܒܕܠܐ
                    ܝܘܬܪܢ. ܬܡܗܘ ܫ̈ܡܝܐܼ ܥܠ ܗܕܐ ܙܘܥܘ ܘܕܚܠܘ ܛܒ. ܐܡܿܪ ܡܪܝܐ. ܡܛܠ ܕܬܪ̈ܬܝܢ ܒܝ̈ܫܢ ܥܒܕ ܥܡܝ.
                    ܠܝ ܫܒܩܘ ܡܒܘܥܐ ܕܡ̈ܝܐ ܚܝ̈ܐ. ܘܐܙܠ ܚܦܪܘ ܠܗܘܢ ܓܘܒ̈ܐܼ. ܓܘܒ̈ܐ ܐܪ̈ܥܝܥܐܼ ܕܠܐ ܡܫܚܟܚܝܢ
                    ܠܡܩܒܐ ܒܗܘܢ ܡܝ̈ܐ܀ ܡܛܠ ܡܢܐ ܠܡ ܗܘܐ ܠܒܙܬܐ. ܥܠܘܗܝ ܢܢܗܡܘܢ ܐܪ̈ܝܘܬܐܼ ܘܢܪܝܡܘܢ ܩܠܗܘܢ.
                    ܘܢܥܒܕܘܢ ܐܪܥܗ ܠܚܘܪܒܐ. ܘܩܘܪ̈ܝܗ ܢܨܕ̈ܝܢ ܡܢ ܒܠܝ ܕܝܿܬܒ. ܗܟܢܐ ܠܡ ܢܬܥܒܕ ܠܟܝ. ܥܠ ܕܫܒܩܬ
                    ܠܡܪܝܐܼ ܐܠܗܟܝ. ܗܫܐ ܡܐ ܠܟܝ ܠܡܐܙܠ ܠܐܘܪܚܐ ܕܡܨܪܝܢ. ܠܡܫܬܐ ܡܝ̈ܐ ܕܫܝܚܘܪ. ܘܡܐ ܠܟܝ ܠܡܐܙܠ
                    ܠܐܘܪܚܐ ܕܐܬܘܪ. ܠܡܫܬܐ ܡܝ̈ܐ ܕܢܗܪܐ. ܬܪܕܝܟܝ ܒܝܬܟܝ ܘܬܝܒܘܬܟܝ ܬܟܣܝܟܝ. ܘܕܥܝ ܘܚܙܝܼ ܕܒܝܫ
                    ܘܡܪܝܪ. ܥܠ ܕܫܒܩܬ ܠܡܪܝܐ ܐܠܗܟܝ. ܐܫܝܥܐ ܐܡܪ ܥܠܝܗܘܢ: ܕܒܢ̈ܝܐ ܪܒܝܿܬ ܘܪܿܡܪܡܬ. ܘܗܼܢܘܢ
                    ܐܥܠܝܘ ܒܝ. ܝܿܕܥ ܬܘܪܐ ܩܿܢܝܗܼ ܘܚܡܪܐ ܐܘܪܝܐ ܕܡܪܗ. ܐܝܣܪܐܝܠ ܠܐ ܝܕܥ ܘܥܡܝ ܠܐ ܐܣܬܟܠܘ. ܘܝ
                    ܠܥܡܐ ܚܛܝܐܼ݂ ܥܡܐܼ <pb n="383"/> ܥܫܝܢ ܥܘܠܐ. ܙܪܥܐ ܡܒܐܫܐܼ. ܒܢܝ̈ܐ ܡܚ̈ܒܠܐ. ܫܒܩܬܘܢ
                    ܠܡܪܝܐܼ. ܘܐܪܓܙܬܘܢ ܠܕܝܫܐ ܕܐܝܣܪܐܝܠ. ܘܗܦܟܬܘܢ ܠܒܣܬܪܟܘܢ. ܥܠ ܡܢܐ ܬܘܒ ܬܒܠܥܘܢ ܘܬܘܣܦܘܢ ܬܘܒ
                    ܠܡܪܕܝܘ. ܟܠ ܪܝܫܼ ܠܟܐܒܐ. ܘܟܠ ܠܒܐ ܠܟܪܝܘܬܐ. ܡܢ ܦܣܬܐ ܕܪܓܠܗܘܢ ܠܡ ܘܥܕܡܐ ܠܡܘܚܗܘܢܼ ܠܝܬ
                    ܒܗܘܢ ܕܘܟܬܐ ܕܫܪܝܪܐ܀ ܗܢܘ ܕܝܢ ܗܝܡܘܬܐ. ܨܘܠܦ̈ܬܐ ܘܫܘܡ̈ܬܐ ܘܚܒܪ̈ܬܐ . . . . . ܘܡܛܠ ܗܕܐ
                    ܕܪܘܚܐ ܩܕܝܫܐ ܡܫܢܝ ܠܗܘܢ ܡܢܗܘܢ. ܘܪܘܚܐ [ܛܢܦܐ ܡـ]ـܫܠܛ ܒܗܘܢ. ܠܐ ܠܡܨܡܕ. ܐܦܠܐ ܠܡܥܨܒ.
                    ܐܦܠܐ ܠܡܪܟܟܘ ܒܡܫܚܐ ܩܕܝܫܐ . . . . . . ܛܝܒܘܬܐ ܐܠܗܝܬܐ ܐܫܬܠـ[ـܡ. ܐܪܥܗ]ܘܢ ܘܩܘܪ̈ܝܗܘܢ
                    ܗܘ̈ܝ ܚܪܒܐ. ܘܢܦܫܗܬܗܘܢ ܝܩܕ ܒܢܘܪܐ ܕܓܝܗܢܐ. ܡܟܝܠ ܐܪܥܟܘܢ. ܗܢܘ ܕܝܢ ܦܓܪܟܘܢ ܐܿܟܠܝܢ ܠܗ
                    ܫܐܕ̈ܐܼ. ܕܗܼܢܘܢ ܢܘܟܪ̈ܝܐ. ܟܕ ܬܗܘܘܢ ܬܦܪܣܘܢ ܐܝܕ̈ܝܟܘܢ ܐܿܗܡܐ ܥܝ̈ܢܝ ܡܢܟܘܢ. ܘܐܦܢ ܬܣܓܘܢ
                    ܨܠܘ̈ܬܐܼ ܠܐ ܫܡܥ ܐܢܐ. ܐܝ̈ܕܝܟܘܢ ܡ̈ܠܝܢ ܡܐ. ܘܟܕ ܗܟܢܐ ܦܣܩܘܢ ܣܒܗܘܢ ܡܢ [ܥـ]ـܘ[ܕܪ]ܢܗ
                    ܕܡܫܝܚܐܼ ܘܬܘܒ ܕܚܝ̈ܝܗܘܢ. ܘܝܬܝܪ ܡܢ ܕܪܗܛܐ ܥܢܐ ܠܫܩܝܐܼ. [ܡܣـ]ـܛܝܢ ܗܘܘ ܠܘܬ ܚܢܦܘܬܐ. ܘܠܐ
                    ܠܪ̈ܥܘܬܗܘܢ ܘܐܦܠܐ ܠܐܢܫ ܕܡܟܣ ܗܘܐ ܠܗܘܢܼ ܫܡܥܝܢ ܗܘܘ. ܘܐܦܠܐ ܠܟܬܒܐ ܩܕܝܫܐ ܡـ[ـܨܝـ]ـܬܝܢ
                    ܗܘܘ. ܐܡܪ ܓܝܪ ܗܼܘ ܩܕܝܫܐ ܐܫܝܥܐ ܠܘܬܗܘܢ ܕܪ̈ܦܝܐ ܗܢܘܢ. ܘܗܟܢܐܐܡܪ ܡܪܝܐ ܚܝܠܬܢܐ. ܠܐ ܬܕܚܠ
                    ܥܡܝ ܡܢ ܐܬܘܪܝܐܼ ܕܡܚܐ ܠܟ ܒܨܒܛܗ. ܘܚܘܛܪܗ ܡܪܝܡ ܥܠܝܟ ܒܐܘܪܚܐ ܕܡܨܪܝܢ. ܗܢܘ ܕܝܢ ܒܐܘܪܚܐ
                    ܕܡܨܪܝܢܼ ܩܪܐ ܠܚܢܦܘܬܐ ܘܡـ . . . . ܢܘܬܐ . . ܥܕ ܩܠܝܠ ܠܡ ܘܢܫܬܡܠܐ ܪܘܓܙܝ. ܘܬܘܒ ܐܡܪܼ.
                    ܕܥܡܝܼ ܥܘܠ ܠܬܘ̈ܢܝܟܼ ܘܐܚܘܕ ܬܪܥܐ ܒܐܦ̈ܝܟ. ܘܐܬܛܫܐ ܩܠܝܠ ܙܥܘܪ ܥܕ ܥܒܪ ܪܘܓܙܝ. . <pb
                        n="384"/> ܘܐܚܪܢܐ ܐܡܿܪܼ ܕܪܚܡ ܠܗ ܡܪܝܐܼ ܕܪܐ ܠܗ. ܐܝܟ ܐܒܐ ܕܪܕܐ ܠܒܪܗ.. ܘܕܘܝܕ ܐܡܪܼ
                    ܕܡܪܕܐ ܪܕܢܝ ܡܪܐ. ܠܡܘܬܐ ܠܐ ܐܫܠܡ ܠܢ. ܘܫܠܝܚܐ ܟܪܙ ܘܩܪܐ ܐܝܟ ܫܝܦܘܪܐܼ. ܕܐܢ ܕܠܐ ܡܪܕܘܬܐ
                    ܐܝܬܝܢ ܗܘܝܢ ܠܢ ܢܘܪ̈ܝܐ ܘܠܐ ܒܢܝ̈ܐ. ܠܗܠܝܢ ܒܢ̈ܬ ܩ̈ܠܐ ܩ̈ܕܝܫܬܐ ܕܡܟܪܙܝܢ ܟ̈ܬܒܐ ܩ̈ܕܝܫܐܼ.
                    ܠܐ ܨܒܬܘ ܘܠܐ ܫܡܥ ܐܦܠܐ ܐܣܬ[ܟܠܘ.] ܐܠܐ ܨܠܘ ܟܠܗܘܢ. ܟܕ ܠܐ ܝܕܥ ܐܦܠܐ ܐܣܬܟܠܘ ܡܘܢ ܥܒܕ
                    [ܡܪܝܐ]</p>

                <p>[folia desiderantur]</p>
                <p>ܒܡـ[ . . ]ܗܘܢ ܒܝܕ ܗܿܝ ܕܒܚܫܘܟܐ ܕܪܝܢ ܘܛـ[ܥܝܢܗܘܘ ܡܢ ܐܘܪܚܐ] ܕܫܪܪܐ. ܘܗܠܟܘ ܒܬܘܫܐ ܕܠܐ
                    ܕܪܝܫ ܟܕ ܢܘ[ܗܪܐ ܕܙܕܝܩܘܬܐ] ܠܐ ܢܗܪ ܠܗܘܢ. ܐܡܪ ܓܝܪ ܕܛܥܝܢ ܐܝܟ ܥܢܐܼ ܘܐ[ܢܫ ܠܣܛܪܗ ܦܢܝܢ].
                    ܠܗܠܝܢ ܟܠܗܝܢ ܚܙܐ ܩܕܝܫܐ ܗܘܫܥܼ. ܘܐܙܥܩ [ܠܘܬܗܘܢܼ ܐܝܟ ܕܡܢ] ܦܘܡ ܡܪܝܐ: ܕܗܢܘܢ ܠܡ ܢܗܘܘܢ ܠܐ
                    ܥܡܝ. ܘܐܢـ[ـܐ ܠܐ ܐܗܘܐ ܠܗܘܢ.] ܟܕ ܕܝܢ ܒܗ ܒܥܡܐ ܗܢܐ ܒܝܫܐ ܡܬܒܩܐ ܗ[ . . . . . ܢܒܝܐ]
                    ܝܘܐܝܠ ܘܒܐܝܠܝܢ ܕܣܿܥܪܝܢ ܒܥܡܗ ܕܐܠܗܐ ܐܦ ܗܼܘ [ . . . . . . . ] ܚܒܪ̈ܘܗܝ. ܘܐܡܼܪ ܐܝܟ ܕܡܢ
                    ܦܘܡܗ ܕܡܪܝܐܼ. ܕܥܡܐ [ܣܠܩ ܠܐܪܥܝ] ܥܿܫܝܢ. ܘܠܝܬ ܠܗ ܡܢܝܢ. ܫܢ̈ܘܗܝ ܐܝܟ ܫܢ̈ܐ ܕܐܪܝܐ[.
                    ܘܢܝܒܘ̈ܗܝ] ܐܝܟ ܢܝ̈ܒܐ ܕܓܘܪܝܐ ܕܐܪܝܐ. ܥܒܼܕ ܓܦܝܬܝ ܠܚܘܪܒܐ [ܘܬܬܝ ܠܦܘܫܚܐ]. ܦܫܚܗܿ ܘܕܫܗܿ
                    ܘܚܘܪ ܣ̈ܘܟܝܗܿ. ܠܗܠܝܢ ܩܕܡ ܚܙܐ [ . . . ܢܒܝܐ] ܩܕܝܫܬܐ. ܘܐܠܘ ܚܕ ܐܘ ܡܐܐ ܐܘ ܐܠܦܐܐ
                    ܐܝܬܝܗܘܢ ܼܐܘ [ . . . . . . . . . . . ] ܐܝܠܝܢ ܕܣܥܪܝܢ ܗܘܘ ܕܐܝܟ ܗܕܐ <pb n="385"/>
                    ܥܒܝܕܬܐ ܒܫܬܩܐ ܗܘܝܬ. ܐܠܐ ܡܛܠ ܕܠܐ ܙܕ[ܩ ܕܬܗܘܐ] ܥܠܬܐ ܗܿܝ ܡܚܒܠܬܐ ܕܠܐ ܥܘܗܕܢܐ ܩܠܝܠ ܘܢܚܘ
                    ܠܡܪܝܪܘܬܐ ܕ[ . . . . . ] ܘܡܫܝܡܢܘܬܐ ܕܟܘ̈ܒܐ ܘܕܙܝ̈ܙܢܐ. ܘܐܦ ܠܢܘܪܒܐ ܚܠܝܐ. ܘܠܢܗܝـ[ـܪܐ .
                    . . . . ] ܕܕܢܚ ܠܢ ܡܢ ܒܝܢܬܗܘܢ. ܡܛܠ ܕܕܠܐ ܡ̈ܚܘܬܐ ܘܣܪ̈ܩܐ ܠܘܬ [ܟܦܘܪܘܬܐ] [ܠܚـ]ـܐܦܐ ܡܕܡ
                    ܪܒܐ ܡܫܬܪܓܠܝܢ ܗܘܘ. ܟܕ ܥܿܒܕܝܢ ܗܘܘ ܓܘܕ̈ܐ ܕ[ܓܒܪ̈ܐ] ܥܣܪ̈ܝܢ ܘܬܠܬܝܢ ܘܡܐܐ ܘܡܬܝܢ ܘܬܠܬܡܐܐ
                    ܕܠܐ ܩܛܝܪܐ ܕܡܕܡ ܕ[ . . . . . ] ܥܠ ܗܕܐ. ܘܢܚܬܝܢ ܠܚܪܢ ܘܨܝܕ ܥܡ̈ܠܐ ܘܗܓܪܝܢ. ܘܐܦ ܡܬ[ . .
                    . . . ] ܗܘܘ ܥܠܝܢ. ܟܕ ܐܡܿܪܝܢ ܠܢ܆ ܕܐܢܬܘܢ ܐܝܬܝܟܘܢ ܕܠܐ ܐܠܗܝ. ܘܠܒـ[ . . . . ] ܕܘܼܓܝ.
                    ܘܡܫܬܒܗܪܝܢ ܘܐܦ ܡܬܪܝܡܝܢ ܠܘܩܒܠ ܫܪܪܐ. ܥـ[ـܒـ]ـܕ ܕܝܢ [ . . . . ] ܥܡܐ ܣܓܝܐܐ ܡܢ ܐܬܪ̈ܘܬܐ
                    ܕܐܘܪܗ ܕܚܪܢ. ܘܕܬܠܐ ܘܕܪܝܫܥܝܢܐ. [ . . . ] ܘܕܪܐ ܘܢܨܝܒܝܢ ܘܫܝܓܪ ܘܩܠܢܝܩܘܣ. ܡܢ ܗܠܝܢ
                    ܐܬܪ̈ܘܬܐ ܠܒܪ ܡܢ ܡܫܘܚܬܐ ܐܬܥܠܙܙܬ ܒܗܘܢ ܛܘܥܝܝ ܘܐܟܠܩܪܨܐ. ܟܕ ܗܘܘܼ ܒܩܪܝܬܐ ܐܝܬ ܕܚ̈ܡܫܝܢ
                    ܘܐܝܬ ܕܡܐܐ. ܘܐܝܬ ܕܦܠܓܗܿ ܘܐܝܬ ܬܘܠܬܗܿ. ܟܕ ܐܦ ܒܩܢܘܡܗܘܢ ܘܒܟܘܢܝܗܘܢ ܦܪܝܫܝܢ ܗܘܘ ܡܢ ܥܡܐ
                    ܡܗܝܡܢܐ. ܒܝܕ ܩܢܘܡܗܘܢ ܕܝܢܼ ܟܕ ܡܫܟܪܐ ܗܼܝ ܕܡܘܬܐ ܦܨܚܬܐ ܕܩܢ̈ܘܡܝܗܘܢ. ܐܝܟܢܐ ܕܡܢ ܩܢܘܡܗ
                    ܘܡܢ ܪܝܚܢܗ ܘܚܘܪܐ ܕܚܙܝܐ ܕܥܝ̤ܘܗܝ ܡܬܝܕܥܝܢ ܗܘܘ ܠܦܪ̈ܘܫܐ. ܘܐ[ܝܟـ]ـܢܐ ܕܨܝܕ ܝܗܘܕܐ ܡܫܠܡܢܐ
                    ܘܐܒܗܗܘܢ ܩܕܡܝܐ ܓܕܫܬ. ܒܗܿܝ ܕܐܬܦܪܣܝܬ ܚܙܬܗ ܘܫܡܗ. ܟܕ ܢܦܩ ܡܢ ܣܕܪܐ ܘܫܢܝܬ ܡܢ ܨܝܕܘܗܝ ܪܘܚܐ
                    ܩܕܝܫܐ ܘܥܡܪܬ ܒܗ ܪܘܚܐ ܛܢܦܐ ܗܝ. ܐܡܪ ܓܝܪ ܗܘ ܟܬܒܐ ܟܗܢܝܐܼ ܥܠ ܐܟܠܩܪܨܐ ܘܥ ܠܐܝܠܝܢ
                    ܕܡܫܬ[ܠܛ] ܥܠܝܗܘܢ ܗܟܢܐ: ܕܬܚܒܬ ܬܠܬ ܙܝܥܐ ܐܪܥܐ ܘܬܚܝܬ ܐܪܒܥ ܠܐ ܡܫܟܚܐ ܠܡܣܝܒܪܐ ܐܪܥܐܼ.
                    ܠܦܓܪ̈ܐ <pb n="386"/> ܕܒܢܝ̈ܢܫܐ ܪ̈ܫܝܥܐ [ܙܙܝܥܐ ܬܚܝܬ] ܥܒܕܐܼ ܣܛܢܐܼ ܟܕ ܢܡܠܟܼ. ܘܬܚܝܬ
                    ܐܟܠܩܪܨܐ ܟܕ ܢܣܒܥ [ܠܚܡܐ] ܘܬܚܝܬ ܪܘܚܐ ܛܢܦܐܼ ܐܡܬܐܼ ܟܕ ܡܦܩܐ [ܠܪ]ܘܚܐ ܩـ[ـܕܝܫܐܼ ܡܪܬܐܼ.]
                    ܥܡ ܣـ[ـܐ]ܢܘܬܐ ܗܿܝ ܕܗܘܬ ܠܗ ܠܣܛܢܐ ܨܕܝܗܘܢ [ . . . . . . . . . ] ܘܬܘܒ ܐܡܪ ܕܐܟܠ ܠܚܡܝܼ
                    ܝܗܘܕܐ ܩܕܡܝـ[ـܐܼ. ܕܬܟܿܠܬ ܥܠܘܗܝ. ܟܕ] ܕܝܢ ܣ̈ܓܝܐܐ ܐܬܢܟܠܘ ܥܠܝ. ܘܪ̈ܚܡܝ ܘܚܒܪ̈[ܝ ܠܘܩܒܠ
                    ܟܐܒܝ ܩܘܡܘ]. [ܘܩܪ̈]ܝܒܝ ܒܪܘܚܩܐ ܩܿܝܡܝܢ ܗܘܘ. . . ـܛܥܐ ܠܡܓܕ ܐܢܘܢ ܠܓܝܗܢܐܼ ܘܡܫܬ[ܒܗ]ܪܝܢ
                    . . . ܬܐ ܘܚܕܝܢ. ܫܕܝܢ ܡܢ ܡܠܟܘܬܐ ܫܡܝܢܝܬܐ. [ܚܠܦ] ܐܝܩܪܗܘܢ ܒܕܠܐ ܝܘܬܪܢ ܘܥܬܝܪܝܢ܆ ܐܬܦܫܚܘ
                    [ܚܘ]ܪ ܣܘ̈ܟܝܗܘܢܼ. ܥܒܝܕܐ ܬܬܗܘܢ ܠܚܘܪܒܐ. ܘܐܦ ܩܕܝܫܐ ܡܝܟܐ ܘܐܡܪ. ܕܥܠ ܗܠܝܼܢ ܪܩܕܘ ܘܐܝܠܠܘ
                    [ܘܗܠܟܘ ܚܦܝ̈ܝ ܘܥܪ̈]ܛܠܝ ܘܥܒ̈ܕܝ ܡܪܩܘܕܬܐܐܝܟ ܕܝܪܘܪܐ. ܘܐܒܠܐ ܐܝܟ [ܕܒܪܬ ܝܪܘܪܐ. ܡܛـ]ـܠ
                    ܕܟܝܒܐ ܗܼܝ ܡܚܘܬܟܝ܀ ܘܬܘܒ ܐܿܡܪ. ܒ̈ܟܬܐ ܠܡ [ܕܥܘܦܪܐ ܐܬܦܠܦܠـ]ـܘ ܒܥܦܪܐ. ܥܒܕ ܠܟܝ ܥܡܘܪܬܐ
                    ܕܫܦܝܪ܀ ܒܗܝ . . ܐ ܡܢ ܡܥܡܘܕܝܬܐ ܘܥܕܬܐ. ܘܠܐ ܒܗܕܐ ܥܡܘܪܬܐ ܗܼܘ ܝܘܐܝܠ ܒܗܿ ܒܕܡܘܬܐ ܩܥܐ
                    ܠܗܘܢܼ ܘܠܐ ܫܡܥ. [ܫܡܥܘ ܗܕܐ] ܩܫܝ̈ܫܐ ܘܨܘܬܘ ܟܠ ܥܡܘܪ̈ܝܗ ܕܐܪܥܐ. ܐܢ ܗܘܬ ܐܝܟ [ܗܕܐ
                    ܒܝܘ̈ܡܝܟـ]ـܘܢ ܐܘ ܒܝ̈ܘܡܝ ܐܒܗ̈ܝܟܘܢ. ܐܫܬܥܘ ܥܠܝܗܿ ܠܒܢ̈ܝܟܘܢ [ܘܒܢ̈ܝܟܘܢ ܠܒ̈ܢܝـ]ـܗܘܢ.
                    ܘܒܢ̈ܝܗܘܢ ܠܕܪܐ ܐܚܪܢܐ. ܘܒܬܪ ܩܠܝܠ ܐܡܪ: ܐܬܬܥܝܪ [ܪ̈ܘܝܐ. <pb n="387"/> ܘܐܫܥܝܐ] ܐܡܪ
                    ܕܪܘܝܢ ܠܐ ܡܢ ܚܡܪܐ ܘܕܛܥܿܝܢ ܠܐ ܡܢ ܫܟܪܐ܀ [ܘܐܝܠܠܘ ܟܠ ܫـ]ܬܝ̈ܝ ܚܡܪܐܼ. ܥܠ ܚܡܪܐ ܩܕܝܫܐ
                    ܕܥܒܪ ܡܢ ܦܘܡܟܘܢ. [ܢܒܝܐ] ܕܝܢ ܓܠܝܐܝܬ ܐܡܪܗܿ ܠܡܫܬܒܩܢܘܬܐ ܕܡܢ ܐܠܗܐ ܕܠܘܬܗܘܢ. [ܒܝܘܡܐ] ܗܿܘ
                    ܢܥܒܪ ܡܢ ܦܘܡܟܘܢ. [ܢܒܝܐ] ܕܝܢ ܓܠܝܐܝܬ ܐܡܪܗܿ ܠܡܫܬܒܩܢܘܬܐ ܕܡܢ ܐܠܗܐ ܕܠܘܬܗܘܢ. [ܒܝܘܡܐ] ܗܿ،
                    ܢܥܒܪ ܡܪܝܐ ܫܘܒܚܐ ܕܢܚ̈ܬܝܗܝܢ ܘܕܨܒ̈ܬܝܗܝܢ [ܘܕܓܕ̈ܘܠـ]ـܝܗܝܢ. ܘܐܣܦܝܪ̈ܐ ܕܣܥܪ̈ܝܗܝܢ
                    ܘܒܪ̈ܘܠܝܗܝܢ ܘܨܕ̈ܥܝܗܝܢ [ܘܨܒܬܐ] ܟܠܗ ܕܐܦ̈ܝܗܝܢܼ ܘܕܫܪܟܐ. ܘܒܬܪ ܩܠܝܠ ܐܡܪ. ܘܢܗܘܐ ܚܠܐ [ܚܠܦ
                    ܪܝܚـ]ـܗܝܢ ܒܣܝܡܐ. ܘܚܠܦ ܐܣܪ ܚ̈ܨܝܗܝܢܼ ܡܝܙܪ̈ܢܐ ܢܐܣܪܘܢ. ܘܚܠܦ [ܒܠܘܪ̈ܐܼ] ܩܘ̈ܕܚܬܐ. ܘܚܠܦ
                    ܬܟܝܠܝܬܗܝܢܼ ܣܩ̈ܐ ܢܬܟ̈ܣܝܢ. ܡܛܠ ܕܢܬܚܒܠ ܫܘܦܪܗܝܢ܀ ܐܦܢ ܠܝ ܐܟܒܪ. ܥܛܠ. ܠܟ ܬܫܪ ܕܡܚܒܠ ܗܘܐ.
                    ܘܫܩܝܠ ܓܘܢܐ ܕܐܦܝ̈ܗܝܢ ܕܢܦ̈ܫܬܐ ܕܫܒܩ ܠܡܪܝܐ. ܘܚܠܦ ܪܝܚܐ ܒܣܝܡܐ ܕܡܘܪܢ ܩܕܝܫܐܼ. ܥܛܪ ܡܢܗܝܢ
                    ܪܝܚܐ ܙܗܘܡܐ ܘܣܪܝܐ. ܠܢ̈ܒܝܐ ܩܕ̈ܝܫܐ ܕܩܕܡ ܚܙܘ ܘܐܟܪܙܘ ܐܫܪ܀ ܥܡ ܓܘܢܗܘܢ ܐܦ ܟܘܢܝܐ ܕܫܡܐ
                    ܟܪܣܛܝܢܝܐ. ܘܐܦ ܕܡܫܠܡܢܐ ܐܫܬܩܠ ܡܢܗܘܢ. ܕܡܢ ܚܕ ܕܡܫܝܚܐ ܐܒܕܘ. ܘܠܗܿܘ ܕܡܚܡܕ ܠܐ ܨܕܘ. ܐܠܐ
                    ܥܡ ܟܦܘܪܝܗܘܢ ܐܦ ܫܡܐ ܕܒܫܥܝܢܼ ܠܗ ܐܫܟܚܘ. ܕܡܬܩܪܝܢ ܐܝܕܘܠܝ. ܐܝܟܢܐ ܕܡܢ ܫܡܗܗܘܢ ܢܬܦܪܫܘܢ ܡܢ
                    ܥܡ̈ܡܝܢ ܘܗܝܡܢܘܬܐ. ܘܐܟܡܐ ܕܐܒܗܗܘܢ ܣܛܢܐܼ ܐܫܟܚ ܒܝܕ ܡܣܛܝܢܘܬܗ ܫܡܐ ܕܣܛܢܐܼ ܐܟܠܩܪܨܐ. ܗܟܢܐ
                    ܘܐܦ ܗܢܘܢ. ܣܛܢܐ ܣܩܘܒܠـ[ـܝܐ] ܡܬܦܫܩ. [ܡܛܠ ܕܠܐ] ܙܕܩܐ ܕܬܚܝܬ ܬܚܦܝܬܐ ܬܘܒ ܢܫܒܘܩ ܠܡ̈ܠܝܗܘܢ
                    [ܕܢ̈ܒܝܐ] ܩܕ̈ܝܫܐܼ. ܗܠܝܢ ܕܐܡܪ ܚܕ ܕܥܪܩܛܠ ܢܦܿܩܬ ܘܐܚܪܢܐܼ [ܐܿܡܪ ܕ]ܢܥܒܪ ܡܪܝܐ ܫܘܒܚܐ
                    ܕܢ̈ܚܬܝܗܝܢ. ܘܥܠ ܡܘܢ ܩܪܘ܀ ܡܬܒܥܐ ܗܘܐ ܠܢ ܕܝܢ <pb n="388"/> ܕܠܐ ܢܥܒܪ ܐܢܝܢ ܠܗܠܝܢ
                    [ܢܣܝـ]ـܡ ܐܢܝܢ ܬܚܝܬ ܐܪܥܐ ܘܠܐ ܢܬ̈ܓܠܝܢ. ܘܠܐ ܘܢܗܘܐ ܠܗܘܢ ܓܘܚܓܐ ܘܡܬܠܐ ܘܬܘܢܝܐ .. ]ـܐ
                    ܕܗܒܐ ܛܒܐ ܡܢ ܒܝܢܬ ܒܙܩ̈ܐ. ̱[ܡ̈ܠܝـ]ـܗܘܢ ܕܢܒ̈ܝܐ ܘܠـ[ـܐ ܬ]ܘܒ ܢܗ[ܘ̈ܝܢ] ܬܚܝܬ ܬܚܦܝܬܐ܀
                    ܘܐܬܘܒ ܕܢܗܘܝܢ ܣܝܡ̈ܢ [ܐܝܟ ܡܚـ]ـܙܝܬܐ ܠܐ̈ܢܫܐ.. ܥܐܼ. ܘܠܐ ܢܬܬܩܠܘܢ ܒܗܝܢ܀ ܚܕ ܐܡܼܪ. ܕܠܝ
                    (ܫܒܩܘ) ܡܒܘܥܐ ܕܡ̈ܝܐ ܚܝ̈ܐ ܘܐܙܠ ܚܦܪ ܠܗܘܢ ܓܘ̈ܒܐ ܪ̈ܥܝܥܐ ܕܠܐ ܡܫܟܚܝܢ ܠܡܩܒܐ ܒܗܘܢ ܡ̈ܝܐ܀
                    ܐܚܪܢܐ ܐܡܼܪ. ܕܥܪܛܠ ܢܦܿܩܬܼ ܘܠܐ ܒܗܿܬܬ܀ ܐܚܪܢܐ ܐܡܪ. ܕܒܗܿܘ ܝܘܡܐ ܢܥܒܪ ܫܘܒܚܐ ܕܢܚ̈ܬܝܗܝܢܼ
                    ܕܢܦ̈ܫܬܐ ܕܫܒܩ ܠܡܪܝܐ܀ ܐܚܪܢܐ ܐܡܪ. ܕܫܕܪ ܠܩܕܪ ܘܠܓܙܪ̈ܬܐ ܕܟܝ̈ܬܝܐ. ܘܛܒ ܐܣܬܟܠ ܘܚܙܘܼ ܐܢ
                    ܡܚܠܦܝܢ ܥܡܡ̈ܐ ܐܠܗ̈ܝܗܘܢ ܐܝܠܝܢ ܕܠܐ ܗܘܼܘ ܐܠܗ̈ܐܼ. ܐܝܟܢܐ ܕܚܼܿܠܦ ܥܡܝ ܐܩܪܗ ܒܕܠܐ ܝܘܬܪܢ܀
                    ܘܐܚܪܢܐ ܐܡܼܪ: ܕܗܼܢܘܢ ܐܛܢܘܢܝ ܒܠܐ ܐܠܗܝ. ܘܐܦ ܐܢܐ ܐܛܢ ܐܢܿܘܢ ܒܠܐ ܥܡܝܼ. ܘܒܥܡܐ ܣܟܠܐ ܐܪܓܙ
                    ܐܢܿܘܢ܀ ܟܬܒܬ ܠܟ ܗܠܝܢ ܣܗ̈ܕܐ ܡܛܠ ܕܢܗܐܘ ܫܪܝܪ ܠܟ ܗܿܘ ܡܕܡ ܕܡܢܝ ܡܬܟܬܒܼ. ܘܢܬܗܝܡܢ ܠܟ ܕܠܐ
                    ܐܝܬܘܗܝ ܠܒܪ ܫܪܪܐ. ܟܬܝܒ ܕܥܠ ܦܘܡ ܬܪ̈ܝܢ ܘܬܠ̈ܬ ܣܗ̈ܕܐ ܬܩܘܡ ܟܠ ܡܠܐ܀ ܓܿܕܫ ܐܝܟ ܡܐ ܕܐܡܪܢܢ
                    ܠܟܼ ܕܐܬܗܦܟܘܢ ܥܡ̈ܐ ܣܓ̈ܝܐܐ ܠܘܬ ܚܢܦܘܬܐ ܘܟܦܪܘܢ ܒܡܫܝܚܐ ܘܒܡܥܡܘܕܝܬܐ ܘܒܘܪܒܢܐܼ ܘܒܨܠܝܒܐܼ
                    ܗܿܘ ܕܒܗ ܗܘܐ ܦܘܪܩܢܐ ܠܟܠܒܣܪ. ܘܟܦܪܝܢ ܒܟܠܗܝܢ ܗܠܝܢ ܕܡܕܒܪܢܘܬܗ ܕܡܫܝܚܐ. ܘܒܠܚܘܕ ܗܘܘ ܠܡ
                    ܡܘܕܝܢ ܕܡܠܬܗ ܘܪܘܚܗ ܕܐܠܗܐ ܐܝܬܘܗܝ ܡܫܝܚܐ. ܟܕ ܐܦ ܠܐ ܠܗܿ ܠܗܕܐ ܬܘܕܝܬܐ ܡܘܕܝܢ ܬܪܝܨܐܝܬ. ܐܘ
                    ܡܣܬܟܠܝܢ ܡܢܐ ܐܝܬܝܗܿ ܗܿ ܕܩܕܡ ܐܡܼܪ ܡܘܫܐܼ. ܕܒܪܫܝܬ ܒܪܐ ܐܠܗܐ܀ <pb n="389"/> ܘܦܫܩ ܒܪ
                    ܪܥܡܐ ܘܐܡܪ. ܕܒܪܫܝܬ ܐܝܬܘܗܝ ܡܠܬܐ. ܘܗܼܘ ܡܠܬܐ ܐܝܬܘܗܝ ܗܘܐ ܠܘܬ ܐܠܗܐ. ܘܐܠܗܐ ܐܝܬܘܗܝ ܗܘ
                    ܡܠܬܐ. ܗܢܐ ܐܝܬܘܗܝ ܗܘܐ ܒܪܫܝܬ ܠܘܬ ܐܠܗܐ. ܟܠ ܒܐܝܕܗ ܗܼܘܐ. ܘܒܥܠܘܕܝܼ ܐܦܠܐ ܚܕ ܗܘܼܬ ܡܕܡ
                    ܕܗܘܼܐ܀ ܠܗܠܝܢ ܠܐ ܐܣܬܟܠܘ ܘܠܐ ܝܕܥܘܼ ܒܗܝ ܕܒܚܫܘܟܐܼ ܪܕܝܢ ܗܘܘ܀ ܡܐ ܕܝܢ ܕܫܐܠ ܐܢܘܢ ܐܢܫܼ.
                    ܕܗܕܐ ܡܠܬܗ ܘܪܘܚܗ ܕܐܠܗܐ ܕܠܘܬ ܥܣܐܼ ܡܢܐ ܐܝܬܝܗܿ. ܓܕܦ ܘܐܡܼܪ. ܕܐܝܟ ܡܿܢ ܡܘܫܐ ܘܐܠܝܐ ܘܡܚܡܕ
                    ܢܒܝܗܘܢܼ ܗܼܘ ܕܗܼܘ ܣܡ ܠܗܘܢ ܗܝܟܢܘܬܐ. ܢܒܝܐ ܠܡ ܐܝܟ ܚܕ ܡܢ ܢܒ̈ܝܐܼ ܒܪܢܫܐ ܐܟܘܬܝ ܘܐܟܘܬܟ܀
                    ܐܠܐ ܘܬܘܒ ܡܘܕܝܢ ܕܠܘ ܡܢ ܙܪܥܐ ܐܢܫܝܐ ܐܬܝܠܕ ܐܝܟ ܟܠ ܐܢܫ. ܐܠܐ ܕ[ܚܩـ]ـܝܢ ܠܗ ܡܢ ܟܠܗܿ
                    ܐܝܬܘܬܐ ܐܠܗܝܬܐ. [ܘ]ܒܠܚܘܕ ܡܠܬܗ ܘܪܘܚܗ ܕܐܠܗܐܼ ܐܡܿܪܝܢ ܠܗܼ ܘܢܒܝܐ. ܘܕܠܐ ܐܬܝܠܕ ܡܢ ܙܪܥܐ
                    ܕܓܒܪܐ. ܐܠܐ ܕܦܩܕ ܐܠܗܐ ܠܡܪܝܡܼ ܘܒܛܢܬܗܼ. ܐܝܟܼ ܕܒܿܛܢܝܢ ܐ . . ܘܥܩ . . ܐܪ̈ܐ ܕܠܐ ܕܟܪܐ.
                    ܟܕ ܡܢ ܪܘܚܐ ܒܛܢܝܢ. ܠܗܝܡܢܘܬܐ ܡܚܝܠܬܐ ܕܐܝܟ ܗܕܐ ܩܪܐܢܒܝܐ ܐܪܡܝܐܼ. ܓܘܒܐ ܪܥܝܥܐ܀ ܥܒܕ ܕܝܢ
                    ܗܕܐ ܠܘ ܒܠܚܘܕ ܛܠ̈ܝܐܼ. ܐܠܐ ܘܐܢ̈ܫܐ ܣܒ̈ܐ ܘܩܫ̈ܝܫܝ ܒܝܘ̈ܡܬܐ. ܘܕܪܒ ܡܢ ܟܠܗܝܢܼ ܐܦ ܐܢܫ̈ܐ
                    ܟܗ̈ܢܐ ܩܫܝ̈ܫܐ ܘܫܡܫ̈ܐ ܣܓܝ̈ܐܐ ܘܕܠܐ ܡܢܝܢ. ܐܝܟܢܐ ܕܥܠܬܐ ܚܕܐ ܐܘ ܬܪ̈ܬܝܢ ܕܗܘܬ ܒܗܘܢܼ ܗܝ
                    ܕܗܼܢܘܢ ܡܬܢܝܢ ܗܘܘ ܘܡܣܗ[ܕܝܢ] ܥܠܝܗܿ ܩܕܡ ܟܠܢܫ. ܒܟܪܝܘܬܐ ܪܒܬܐ ܐܡܪ ܘܐܣܝܛ ܡܠܬܝ ܡܢ
                    ܨܕܝܗ[ܘܢ܀]</p>
                <p>ܓܕܫ ܕܝܢ [ܕܒܙܒـ]ـܐ ܗܿܘ ܒܐܘܪܗܝ ܐܝܬ ܗܘܝܬ. ܡܛܠ ܥܠܬܐ ܡܕܡ ܕܐܝܬ ܗܘܐ ܬܡܢ. ܘܟܕ ܐܝܬܝ ܗܘܿܝܬ
                    ܬܡܢ. ܐܬܘ ܐܢܫ̈ܐ. ܘܐܡܪܘܢ ܩܕܡܝܢ. ܘܐܦ ܩܕܡ ܟܠܢܫ ܡܬܢܝܢ ܗܘܘܼ ܕܓܒܪܐ ܚܕ ܫܡܫܐ ܡܢ <pb
                        n="390"/> ܦܩܥܬܐ ܕܝܠܗܿ ܕܐܘܪܗܝ. ܐܫܬܪܓܠܘ ܠܘܬ ܦܚܬܐ ܘܓܡܘܨܐ ܗܢܐ ܕܐܒܕܢܐ. ܘܟܕ ܗܘܐ ܠܗ
                    ܚܘܫܒܐ ܕܢܟܦܘܪ ܠܒܟܘܗܝ ܟܠܗܘܢ ܪܘܪ̈ܒܢܐ ܘܩܫܝ̈ܫܐ ܕܩܪܝܬܐ. ܘܒܦ̈ܝܣܬܐ ܣܓܝ̈ܐܬܐ ܐܬܚܫܚܘ ܠܘܬܗ
                    ܘܠܐ ܐܬܛܦܝܣ. ܘܟܕ ܒܥܘ ܡܢܗ ܕܢܗܦܘܟ ܡܢ ܨܒܝܢܐ ܒܝܫܐ ܗܿܘ ܕܒܗ ܩܐܡܼ. ܒܝܕ ܕܡ̈ܥܐ ܚ̈ܢܝܓܬܐܼ
                    ܘܐܦ ܒܝܕ ܡܘܗ̈ܒܬܐ. ܘܝܬܝܪܐܝܬ ܡܛܠ ܕܪܓܐ ܕܟܗܢܘܬܐ ܩܕܝܫܬܐ ܕܥܠܘܗܝ. ܘܠܐ ܐܬܪܡܝ ܠܗܘܢܼ
                    ܫܒܩܘܗܝ. ܗܘ ܕܝܢ ܐܙܠ ܐܚܕ ܓܘܣܐ ܒܓܒܪܐ ܚܕ ܡܢ ܛܝܝ̈ܐ ܕܬܡܢ. ܘܒܥܐ ܡܗ ܕܢܗܓܪ ܥܠ ܐܝܕ̈ܘܗܝ.
                    ܗܿܘ ܕܝܢ ܠܐ ܥܨܝܗܝ. ܐܠܐ ܘܐܦܝܣܗ ܕܠܐ ܢܥܒܕ ܗܕܐ. ܕܕܠܡܐ ܝܘܡܢܐ ܐܘ ܠܡܚܪܼ ܢܬܘܐ ܘܢܗܦܘܟ
                    ܠܗܝܡܢܘܬܗ. ܘܢܥܒܪܘܢ ܥܠܘܗܝ ܫܢ̈ܕܐ ܪܘܪ̈ܒܐ. ܗܼܘ ܕܝܢ ܐܡܼܪ. ܕܐܢ ܢܗܘܐ ܠܝ ܠܡܬܘ. ܠܐܐܗܦܘܟ ܡܢ
                    ܗܝܡܢܘܬܟ. ܡܛܠ ܕܐܠܗܐ ܚܘܝ ܠܝ ܐܬܐ ܠܗܿ܀ ܗܼܘ ܕܝܢ ܐܡܪ ܠܗ. ܟܦܪܬ ܒܡܫܝܚܐ. ܘܐܡܼܪ ܐܝܢ܀ ܘܬܘܒ
                    ܐܡܪ ܠܗ. ܘܟܦܪܬ ܒܡܥܡܘܕܝܬܐ܀ ܘܐܡܪ ܗܼܘ ܟܿܦܪ ܐܢܐ܀ ܘܬܘܒ ܐܡܼܪ ܠܗ. ܕܟܦܼܪܬ ܒܨܠܝܒܐ
                    ܘܒܩܘܪܒܢܐܼ ܘܒܟܠܡܕܡ ܕܡܘܕܝܢ ܒܗ ܟܪ̈ܣܝܛܢܐ܀ ܘܐܡܼܪ ܕܟܿܦܪ ܐܢܐ. ܘܐܦ ܥܡ ܗܠܝܢ . ܘܡ̈ܠܐ ܕܨܥܪܐ
                    ܐܡܪ ܗܼ، ܒܪܗ ܕܐܟܠܩܪܨܐ ܕܠܐ ܬܒ̈ܥܬܐ ܕܡܢ ܛܝܝ̈ܐ܀ ܘܟܕ ܗܟܢܐ ܐܟܦܪܗ. ܬܘܒ ܦܩܕ ܠܗܼ ܕܡܘܕܐ ܐܢܬ
                    ܒܡܚܡܕ ܕܪܣܘܠܗ ܕܐܠܗܐ ܐܝܬܘܗܝ. ܘܠܟܬܒܐ ܕܡܢ ܫܡܝܐ ܢܚܼܬ ܥܠܘܗܝ܀ ܘܗܼܘ ܐܡܪ. ܡܘܕܐ ܐܢܐ܀ ܘܬܘܒ
                    ܐܡܪ ܠܗܼ ܕܡܘܕܐ ܐܢܬ ܕܥܣܐ ܡܠܬܗ ܘܪܘܚܗ ܕܐܠܗܐ ܗܼܘ. ܘܢܒܝܐ ܗܼܘ. ܘܠܘ ܐܠܗܐ ܗܼܘ. ܘܥܢܐ ܘܐܡܪܼ
                    ܐܝܢ܀ ܘܟܕ ܗܟܢܐ ܒܟܠܗܝܢ ܐܟܦܪܗ ܒܨܒܝܢܗ ܛܒܐ. ܡܛܠ ܕܠܐ ܡܬܕܒܪ ܗܘܐ ܚܕ ܡܢܗܘܢ ܩܛܝܪܐܝܬ ܠܡܟܦܪ
                    ܒܗܝܡܢܘܬܗ ܡܢ ܐܢܫ. ܐܠܐ ܐܢ ܡܢ ܐܟܠܩܪܨܐ ܐܒܘܗܘܢ. ܟܕ ܣܓܝ̈ܐܐ <pb n="391"/> ܡܢܗܘܢ ܕܠܐ
                    ܥܠܬܐ ܕܡܕܡ ܟܦܪ. ܗܝܕܝܢ ܦܩܕ ܠܗܼ ܕܩܛܘܥ ܚ̈ܨܝܟܼ ܘܨܠܐ ܠܬܝܡܢܐ܀ ܐܠܗܐ ܕܝܢܼ ܗܿܘ ܕܠܐ ܡܢܬ ܠܗ
                    ܡܢ ܡܫܠܡܢܐ ܕܢܫܝܓ ܠܗ ܪ̈ܓܠܘܗܝ. ܘܐܦ ܕܢܫܬܘܦܗ ܒܝܕ ܚܫܡܝܬܐ ܕܐܙ̈ܢܝܬܐ. ܐܠܐ ܘܝܬܝܪܐ ܠܒܪ ܡܢ
                    ܫ̈ܠܝܚܐ ܝܗܒ ܠܗ ܠܚܡܐ ܨܒܝܥܐ ܘܫܪܝܐ. ܘܚܘܝܗ ܒܝܕ ܨܒܥܐ ܕܗܢܘ ܡܫܠܡܢܐ. ܗܟܢܐ ܘܐܦ ܠܗܢܐ ܕܘܝܐ
                    ܥܒܕ ܐܠܗܐ. ܘܬܝܪ ܡܢ ܕܐܬܒܣܪܬ ܡܢܗ ܪܘܚܐ ܕܠܒܫ ܡܢ ܡܥܡܘܕܝܬܐ. ܐܬܒܣܪ ܗܼܘ ܡܢ ܪܘܚܐ ܩܕܝܫܐ
                    ܘܥܒܕ ܕܘܚܠܐ ܠܚܪ̈ܢܐ. ܐܝܟܢܐ ܕܐܦ ܚܢܢ ܒܗܿ ܒܕܡܘܬܐ ܠܗ ܡܚܙܝܬܐ ܣܝܡܝܢܢ ܠܕܪ̈ܐ ܕܡܢ ܒܬܪܢܼ
                    ܕܟܠܗܘܢ ܡܗ̈ܝܡܢܐ ܕܩܪܝܢ ܒܟܬܒܐ ܗܢܐܼ ܢܚܙܘܢ ܡܘܢ ܓܕܫܗ ܠܕܘܝܐ. ܘܢܙܗܪܘܢ ܒܡܘܗܒܬܐ ܕܢܣܒܘܼ
                    ܕܕܠܐ ܐܦ ܠܘܬܗܘܢ ܗܟܢܐ ܬܓܕܫ. ܟܕ ܩܛܥ ܚ̈ܨܘܗܝ ܘܒܪܓ ܕܢܨܐܼ ܐܫܬܓܫ ܦܓܪܗ ܘܥܡ ܓܗܢܬܗ ܢܦܩܬ ܡܢ
                    ܦܘܡܗ ܒܕܡܘܬ ܝܘܢܐ ܚܘܪܬܐ ܡܕܡ ܫܦܝܪܬܐܼ ܘܐܬܥܠܝܬ ܠܡܫܝܐ. ܗܼܘ ܕܝܢ ܗܢܐ ܕܘܝܐܼ ܟܕ ܚܙܐ ܠܗܕܐ
                    ܐܝܠܝܠ ܒܕܡܘܬ ܐܢܬܬܐ ܩܫܝܐܝܬ ܘܐܙܥ ܐܢܘܢ ܠܟܠܗܘܢ ܗܢܘܢ ܕܬܡܢ: ܟܕ ܐܡܪ: ܘܝ ܠܝ. ܘܝ ܠܝ. ܘܝ
                    ܠܝ. ܡܘܢ ܓܕܫ ܒܝ. ܘܟܕ ܫܠܝܘܗܝ ܡܢ ܓܥܬܗܼ. ܐܡܼܪ ܩܕܡ ܟܠܢܫ ܡܕܡ ܕܚܙܐ ܘܓܕܫܗ. ܘܐܦ ܩܕܡ ܟܠܢܫ
                    ܡܬܢܐ ܗܘܐ ܓܠܝܐܝܬ ܥܡ ܕܡ̈ܥܐ ܣܓܝ̈ܐܬܐ. ܠܝ ܕܝܢ ܡܿܢ ܗܠܝܢ ܕܫܡܥ ܡܢ ܦܘܡܗܼ ܬܢܝܘ ܠܝ. ܘܡܛܠ
                    ܕܠܘ ܣܓܝ ܐܝܬܝ ܗܘܬܝ ܒܨܦܬܗܿ ܕܥܠܬܐ ܗܕܐܼ ܒܙܒܢܐ ܗܿܘܼ. ܛܥܿܝܬ ܫܡܗ ܕܓܒܐܼ ܘܕܒܪ ܡܢܘ ܘܐܦ
                    ܕܩܪܝܬܗ܀ ܥܠ ܗܢܐ ܕܘܝܐ ܘܕܐܝܠܝܢ ܕܐܟܘܬܗ ܥܒܕ ܐܡܪ ܟܬܒܐ ܕܐܝܠܠܘ ܘܐܪܩܕܘ ܘܥܒܕ ܡܪܘܕܬܐ ܐܝܟ
                    ܕܒܪܬ ܝܪܘܪܐ. ܒܗܿ ܝܕܢܦܩܬ ܪܘܚܐ ܩܕܝܫܐܼ ܡܪܬܐܼ ܘܥܠܼܬ ܪܘܞܚܐ ܛܢܦܐܼ ܐܡܬܐ. ܐܝܟ ܕܐܡܪ ܟܬܒܐ܀
                    ܬܘܒ ܕܝܢ ܘܡܛܠ ܩܫܝܫܐ ܚܕ ܡܢ ܐܪܥ ܕܚܪܢܼ ܐܡܪܝܢ ܕܟܕ ܩܛܥ ܚ̈ܨܘܗܝܼ ܘܨܒܐ <pb n="392"/>
                    ܕܢܨܠܐܼ ܚܙܐ ܓܒܪ̈ܐ ܬܪ̈ܝܢ ܠܘܬ ܒܠܒܘܫܐ ܡܦܪܓܐܼ. ܚܕ ܡܢ ܗܢܐ ܓܒܐ ܘܚܕ ܡܢ ܗܢܐ. ܘܐܡܪ ܕܐܬܓܗܢ
                    ܬܪ̈ܝܗܘܢ ܫܘܐܝܬ. ܘܚܙܐ ܕܐܝܟ ܗܘ ܕܠܒܘܫܐ ܡܕܡ ܡܦܪܓܐ ܐܫܠܚܘܗܝ ܡܢ ܫܠܝ ܘܐܬܥܠܝܘ ܠܡܫܝܐ. ܗܟܢܐ
                    ܐܦ ܗܢܐ ܐܝܠܠ ܥܡ ܢܒܝܐ ܐܫܥܝܐܼ. ܕܡܫܠܚ ܐܢܐܼ ܘܫܩܝܠ ܡܢܝ ܟܠܗ ܫܘܒܚܐ ܕܠܒܿܫܬ ܡܢ ܓܘ ܡܝ̈ܐ.
                    ܐܡܪ ܕܝܢ ܩܕܝܫܐ ܐܫܥܝܐܼ. ܕܒܗ ܒܝܘܡܐ ܗܿܘ ܕܟܦܪ ܚܕ ܡܢܗܘܢܼ ܢܥܒܪ ܡܪܝܐ ܡܢܗ ܫܒܘܚܐ ܕܢܚܬܗܼ
                    ܘܢܣܝܡܘܢ ܡܢܬܗ ܥܡ ܒܝ̈ܫܐ܀ ܚܙܝ ܐܘ ܡܗܝܡܢܐܼ ܟܕ ܒܝܕ ܕܚܠܐ ܪܒܐ ܗܘܐ ܐܢܬ ܐܫܪ ܠܡܕܡ ܕܟܬܝܒ.
                    ܘܗܝܢܡ ܐܦܢ ܠܢܒ̈ܝܐ. ܘܐܦ ܐܣܬܟܠ ܕܥܒܼܕܐ ܠܐ ܡܫܟܚ ܠܬܪ̈ܝܢ ܡܪ̈ܘܢ ܠܡܦܠܚ.. ܗܢܘ ܕܝܢ ܠܘܪܚܐ
                    ܩܕܝܫܐܼ ܘܪܘܚܐ ܛܢܦܐ. ܘܠܐ ܡܨܝܐ ܕܢܥܡܪܼ ܡܿܠܟܐ ܘܥܒܼܕܐ ܒܚܕ ܒܝܬܐ. ܘܐܠܐ ܠܐ ܥܡܪ ܒܢܦܫܐ
                    ܕܟܦܪܐ ܒܗܼ ܘܡܘܕܝܐ ܒܣܛܢܐ܀ ܘܡܛܠ ܗܿܝ ܕܐܝܟܢܐ ܬܘܒ ܩܢܘ ܫܡܐ ܕܐܝܕܘܠܝ ܙܕܩ ܐܡܪܼ. ܘܗܝܕܝܢ
                    ܐܫܢܐ. ܟܕ ܕܝܢ ܢܚܬܝܢ ܓܘܕ̈ܐ ܓܘܕ̈ܐ ܪܘܪ̈ܒܬܐ ܘܬܡ̈ܝܗܬܐ ܠܘܬ ܟܦܪܘܬܐܼ ܘܟܬܒܝܢ ܗܘܘ ܠܫܡܗ̈ܝܗܘܢ
                    ܒܕܝܦܛܘܟܢ. ܘܒܬܪܟܝܢ ܨܒܝܢ ܗܘܘ ܕܢܥܕܪܘܢ ܐܢܘܢ. ܘܩܪܝܢ ܗܘܘ: ܐܝܢ ܦܠܢ ܐܒܢܝ ܦܠܢܝ. ܘܗܢܘܢ ܕܝܢ
                    ܒܝܕ ܕܓܠܙܝܢ ܗܘܘ ܡܢ ܝܕܥܬܐ ܕܠܫܢܿܐ ܗܢܐ ܛܝܝܐ. ܥܢܝܢ ܗܘܘ ܘܐܡܪܝܢܼ ܗܢܐ ܐܝ ܕܘܠܝ ܡܪܝ ܗܕܘܠܝ.
                    ܘܡܢ ܥܠܬܐ ܗܕܐ ܐܫܟܚܘ ܠܗܘܢ ܫܡܐ ܕܙܕܩ ܠܗܘܢ ܘܦܪܫ ܠܗܘܢ ܡܢ ܟܠ ܥܡ̈ܡܝܢ ܠܟܘܦܪ̈ܐ. ܫܠܡ ܫܪܒܐ
                    ܕܥܠ ܟܦܘܪ̈ܐ. </p>
                <p>ܬܘܒ ܕܥܠ ܣܗܕܐ ܩܘܪܝܣ ܗܿܘ ܕܗܘ ܥܠܬܐ ܠܫܪܒܐ ܗܢܐ܀ ܟܕ ܕܝܢ ܐܫܬܠܛܬ ܛܘܥܝܝ ܕܚܢܦܘܬܐ ܥܠ ܐܪܥܐ
                    ܘܩܛܪ ܚܫܘܟܐ ܘܥܡܛܢܐ ܕܐܟܠܩܪܨܐ ܥܠ ܟܠܗ ܓܒܐ ܕܡ̈ܗܝܡܢܐ. ܘܗܘ[ܝܢ] ܡـ[ـܘܝܩܐ] ܘܒܘܙܚܐ <pb
                        n="393"/> ܠܟܠܗܘܢ ܚܢ̈ܦܐ. ܘܒܥܠܕܒـ[ـܒܐ ܐ . . . . ] ܡـ[ . . ] ܒܢ ܐܟܠܩܪܨܐ ܪܦܣ
                    ܒܪ̈ܓܠܘܗܝ ܘܐܦܛܪ ܒܣـ[ܦ̈ܘܬܗ.] ܥـ[ـܘܠܐ] ܐܢܝܕ ܒܪܝܫܗ. ܘܐܡܪ ܠܗ ܐܠܗܐܼ ܚܙܬ ܒܗܘܢ ܥܝܢܝ.
                    ܡـ[ـܛܠ] ܕܐ[ܫܟܚܬ] ܐܝܕܝ ܐܝܟ ܩـ[ـܢܐ] ܠـ[ـܚܝܠـ]ـܐ ܕܥܡ̈ܡܐ. ܘܐܡܪ ܠܟܠܗ ܓܒܐ ܕܣܡܠܐ ܕܒ̈ܢܝ
                    ܚܘܫܟܐ ܕܚܒܪ̈ܘܗܝ. ܕܗܢܘ ܝܘܡܐ ܕܗܘܐ ܠܢ ܠܕܝܨܐ ܘܠܪܘܙܐ ܘܠܚܕܘܬܐ. ܐܠܐ ܪܕܘܦ ܐܢܘܢ ܘܐܕܪܟ
                    ܐܢܘܢ. ܘܐܢܫ ܡܢܗܘܢ ܠܐ ܢܬܦܠܛ. ܡܛܠ ܕܐܪܦܝ ܒܗܘܢ ܐܠܗܗܘܢ ܐܝܕܐ. ܘܐܠܐܼ ܐܝܢܘ ܢܫܘܙܒ ܐܢܘܢ ܡܢ
                    ܐܝ̈ܕܝ. ܕܗܐ ܥܕ ܩܠܝܠ ܕܠܐ ܩܛܝܪܐ ܕܕܝ̈ܢܐ ܐܘ ܫܢ̈ܕܐ ܘܡ̈ܚܘܬܐ ܘܦܘܣܩܐ ܕܗܕ̈ܡܐ. ܘܕܘܚܠܐ
                    ܕܢܘܪܐ. ܘܕܠܐ ܒܘܣܒܣܐ ܕܡܢ ܚܝ̈ܘܬܐܼ. ܐܬܝܢ ܟܠܗܘܢ ܠܨܒܝܢܝ ܘܠܣܓܕܬܝ. ܘܟܦܝܪ ܠܗܘܢ ܒܗܿܘ ܕܡܢ
                    ܩܕܝܡ ܪܕܦ ܠܢ ܒܝܕ ܦܫܛ ܐܝ̈ܕܘܗܝ ܕܒܙܩܝܦܐ. ܘܩܪܝܒ ܕܢܗܘܐ ܠܢ ܐܝܩܪܐ ܒܥܠܡܐܼ ܐܝܟ ܡܐ ܕܡܢ ܩܕܝܡ
                    ܐܝܬܝܢ ܩܕܡ ܡܬܝܬܗ ܕܒܪ ܡܪܝܡ ܕܠܥܠܡܐ܀ ܘܟܕ ܒܗܢܐ ܫܘܒܗܕܐ ܘܦܘܩܩܐ ܣܓܝܐܐ ܡܬܢܒܪܫ ܗܐܘ ܐܟܠܩܪܨܐ
                    ܒܨܒܝܢܗ ܟܕ ܡܣܒܪ ܕܥܠ ܩܠܝܠ ܡܥܠ ܠܥܡܐ ܐܦ ܣܓܕܬ ܦܬܟܪ̈ܐ܀ ܐܠܗܐ ܕܝܢ ܗܿܘ ܕܒܟܙܠܢ ܒܛܝܠ ܠܗ ܥܠ
                    ܓܢܣܐ ܐܢܫܝܐܼ ܘܠܐ ܡܡܬܘܡ ܐܗܡܝ ܡܢ ܐܕܡ ܘܝܕܠܗ. ܟܕ ܡܢ ܫܘܪܝܐ ܓܒܠ ܠܒܪܢܫܐ ܩܕܡܝܐ ܡܢ ܐܕܡܬܐܼ
                    ܘܢܨܼܿܒ ܠܗ ܦܪܕܝܣܐ ܠܒܘܣܡܗ. ܘܫܠܝܛܐ ܥܠ ܟܠܗܿ ܒܪܝܬܐ ܐܩܣܡܗ. ܘܟܕ ܫܪܥ ܘܥܒܪ ܦܘܩܕܢܐ ܠܐ
                    ܫܒܩܗܼ. ܐܠܐ ܐܝܟ ܐܒܐ ܫܦܝܪ ܪ̈ܚܡܐܼ ܪܕܝܗܝ ܘܩܪܝܗܝ ܒܝܕ ܢܡܘܣܐ. ܘܐܪܬܝܗ ܒܝܕ ܢ̈ܒܝܐ ܘܐܒ̈ܗܬܐ.
                    ܘܠܚܪܬܐ ܠܗ ܠܝܚܕܝܗ ܫܕܪ ܠܦܘܪܩܢܗ ܕܐܕܡ. ܕܠܨܠܡܐ ܕܝܠܗ ܢܚܬ ܘܢܣܒ ܕܡܘܬܐ ܕܥܒܕܐ. ܘܗܘܐ ܐܟܘܬܢ
                        <pb n="394"/> ܡܢܢ ܡܛܠܬܢ: ܘܒܟܠܡܕܡ ܐܬܕܡܝ ܠܢܼ ܣܛܪ ܡܢ ܚܛܝܬܐ. ܘܬܪܥ ܣܝܓܐ
                    ܕܒܥܠܕܒܒܘܬܐ ܥܬܝܩܬܐ. ܘܪܝܚ ܡܨܘܬܐ ܒܝܫܬܐܼ. ܗܿܝ ܕܐܪܡܝ ܚܘܝܐ ܒܓܢܬܐ ܘܐܪܓܙ ܠܒܢܝ̈ܢܫܐ ܡܢ
                    ܐܠܗܐ. ܘܚܝܕ ܐܢܘܢ ܠܢܒ̈ܢܫܐ ܠܐܠܗܐ. ܘܝܗܒ ܚܨܗ ܠܡܚ̈ܘܬܐ ܘܠܢܓܕ̈ܐ. ܘܐܦܘ̈ܗܝ ܠܫܘ̈ܩܦܐ.
                    ܘܦܪܨܘܦܗ ܬܩܢ ܠܘܬ ܒܙܚܐ ܕܡܢ ܪ̈ܘܩܐ. ܘܣܝܒܪ ܟܠܗܝܢ ܡܢ ܝܗܘ̈ܕܝܐ ܘܪ̈ܗܘܡܝܐܼ ܐܝܟ ܥܿܒܕ
                    ܒܝ̈ܫܬܐ. ܘܐܬܡܢܝ ܥܡ ܥܘ̈ܠܐ. ܘܐܬܕܒܪ ܠܘܬ ܙܩܝܦܐܿ ܐܝܟ ܩܛܘܠܐ ܘܥܒܕ ܒܝ̈ܫܬܐ. ܘܣܡ ܠܗ ܟܠܝܠܐ
                    ܕܓܕܝܠ ܡܢ ܟܘܒ̈ܐܼ ܕܢܥܩܘܪ ܠܟܠܗܘܢ ܟܘܒ̈ܐ ܕܐܘܥܝܬ ܠܘܛܬܐ ܗܿܝ ܕܠܘܬ ܐܕܡ. ܐܠܒܟܘܗ ܩܢܝܐܼ. ܡܛܠ
                    ܗܿܝ ܕܢܟܬܘܒ ܠܐܕܡ ܚܘܪܪܐ ܕܐܫܛܪ ܚܘ̈ܒܬܗ. ܐܫܩܘܗܝ ܡܪܪܐܼ. ܕܢܚܠܐ ܐܢܘܢ ܠܡܪ̈ܪܐ ܕܡܙܓ ܒܥܠܕܒܒܐ
                    ܠܒܢܝ̈ܢܫܐ ܡܢ ܫܘܪܝܐ. ܘܒܙܥ ܐܝܕ̈ܘܗܝ ܘܪ̈ܓܠܘܗܝ. ܘܬܪܥ ܣܛܪܗ ܒܪܘܡܚܐܼ. ܘܪܕܘ ܡܢ ܕܡܐ ܘܡ̈ܝܐ.
                    ܡܛܠ ܫܝܓܬܐ ܕܐܕܡ ܘܝܠܕܘܗܝ ܕܡܢ ܚܛܗ̈ܐ. ܘܐܦܢܝ ܠܟܠܗܿ ܫܒܝܬܐ ܕܕܒܪ ܒܝܫܐ ܒܚܣܡܗ. ܘܝܗܒ ܠܗܘܢ
                    ܦܓܪܗ ܠܡܐܟܠ ܘܕܡܗ ܠܡܫܬܐ ܕܒܗ ܐܡܝܢܐܝܬ</p>

                <p>܀܀܀</p>

            </div>

        </body>
    </text>
</TEI>
