<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8599">On Joseph (Memra 70) - <foreign xml:lang="syr">ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">The Oxford-BYU Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>Created by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person" ref="">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person" ref=""
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
                    <name type="person" ref=""
                        ><!-- Name of the person who transcribed the Syriac text --></name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                    <pubPlace>
                        <placeName ref="">Jean and Alexander Heard Library System, Vanderbilt
                            University, Nashville, Tennessee, USA</placeName>
                    </pubPlace>
                </distributor>
                <authority>The Oxford-BYU Syriac Corpus</authority>
                <idno type="URI">https://syriaccorpus.org/97</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <analytic>
                        <editor>D. Alphonsi Mingana</editor>
                    </analytic>
                    <monogr>
                        <title level="a">Narsai Doctoris Syri Homiliae et Carmina</title>
                        <imprint>
                            <pubPlace>Mosul</pubPlace>
                            <publisher>Typis Fratrum Praedicatorum</publisher>
                            <date when="1905">1905</date>
                        </imprint>
                        <extent>2 Volumes</extent>
                        <biblScope type="vol">2</biblScope>
                        <biblScope type="pp">265-288</biblScope>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>The Oxford-BYU Syriac Corpus is a joint project of the University of Oxford and
                    Brigham Young University in collaboration with Vanderbilt University and the
                    Initiative for Digital Humanities, Media, and Culture at Texas A&amp;M
                    University.</p>
                <!-- Look at editorialDecl desription in P5 for labels (https://www.tei-c.org/release/doc/tei-p5-doc/en/html/ref-editorialDecl.html) and use as necessary to describe the corpus/text in question -->
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc>
            <change when="2017-04-19" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text>
        <body>
            <div1 type="part" n="70">
                <head>
                    <title>On Joseph (Memra 70)</title>
                </head>
                <head xml:lang="syr">
                    <title xml:lang="syr">ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ</title>
                </head>
                <div2 type="rubric" xml:lang="syr">
                    <pb ed="http://syriaca.org/bibl/1765" n="265"/>
                    
                    <l>ܡܐܡܪܐ ܕܬܪܒܥܝܢ ܘܢܝܕ</l>
                    
                    <l>ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ ܘܠܵܚܹ̇ܡ</l>
                    <l>ܠܚܲܫܵܐ ܘܡܸܬܼ ܐܲܡܲܪ ܒܲܬܼܠܵܬܼܒܫܲܒܵܐ</l>
                    <l>ܥܘܼܢܵܝܵܐ</l>
                    <l>ܐܲܝܢܵܐ ܕܠܵܚܹܡ</l>
                </div2>
                <div2 type="text" xml:lang="syr">


<l n="1">:ܪܸܚܡܲܬܼ ܟܹܐܢܹ̈ܐ ܩܪܵܬܲܢܝܼ ܕܐܸܚܙܘܿܩ ܒܲܫܒܼܝܼܠ ܟܹܐܢܹ̈ܐ</l>
<l n="2">ܘܐܸܪܕܸܿܐ ܒܗܵܘܢܵܐ ܒܐܘܼܪܚܵܐ ܫܦܝܼܪܬܼܵܐ ܕܕܼܘܼܒܵܪ̈ܲܝܗܘܿܢ ܀</l>
<l n="3">:ܚܘܼܒܿܗܘܿܢ ܓܲܪܓܲܢܝ ܐܲܝܟ ܕܲܠܫܲܒܼܪܵܐ ܠܘܵܬܼ ܝܘܼܠܦܵܢܵܐ</l>
<l n="4">ܕܩܘܼܡ ܒܲܛܝܼܠܵܐ ܚܙܘܿܩ ܒܲܠܘܝܼܬܼܵܐ ܕܥܲܡ ܟܲܫܝܼܪܹ̈ܐ ܀</l>
<l n="5">:ܨܼܡܚܵܐ ܦܲܐܝܝܵܐ ܕܕܘܼܒܵܪ̈ܲܝܗܘܿܢ ܬܪܝܼܨ ܠܝܼ ܢܝܼܫܵܐ</l>
<l n="6">ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܦܸܬܼܓܼܵܡܲܝ̈ ܐܸܢ ܡܸܫܟܲܚ ܐ̄ܢܵܐ ܀</l>
<l n="7">:ܒܢܸܨܚܵܢܲܝ̈ܗܘܿܢ ܪ̈ܘܼܚܵܢܵܝܹܐ ܬܗܲܪܘ ܚܘܼܫܵܒܲܝ̈</l>
<l n="8">ܕܲܟܼܡܵܐ ܥܲܙܝܼܘ ܘܠܵܐ ܐܸܬܼܪܲܦܝܼܘ ܩܕܼܵܡ ܕܲܡܥܝܼ̈ܩܵܢ ܀</l>
<l n="9">:ܒܡܵܝܘܿܬܼܘܼܬܼܵܐ ܕܲܠܒܼܝܼܫܝܼܢ ܗ̄ܘ̣ܵܘ ܡܸܬܼܒܲܩܸܐ ܗ̄ܘܹ̇ܝܬܼ</l>
<l n="10">ܕܐܲܝܟܲܢ ܙܵܟܹ̇ܐ ܦܲܓܼܪܵܐ ܫܝܼܛܵܐ ܘܚܵܣܹ̇ܢ ܚܲܫܵܘ̈ܗܝ ܀</l>
<l n="11">:ܠܲܝܬܿ ܠܲܟܼܝܵܢܵܐ ܥܲܦܪܵܢܵܝܵܐ ܠܡܸܙܟܵܐ ܒܕܼܝܼܠܹܗ</l>
<l n="12">ܘܐܲܝܟܲܢ ܥܲܙܝܼܘ ܦܲܓܼܪ̈ܵܢܵܝܹܐ ܒܐܵܓܼܘܿܢ ܪܘܼܚܵܐ ܀</l>
<l n="13">:ܠܵܐ ܡܨܸܐ ܒܸܣܪܵܐ ܠܡܸܬܼܢܲܨܵܚܘܼ ܒܚܹܝܠ ܗܲܕܵܡܹ̈ܐ</l>
<l n="14">ܘܡܲܢ ܟܲܝ ܚܲܗ̣̄ܒܼ ܠܹܗ ܠܲܡܚܝܼܠ ܚܲܝܠܵܐ ܙܵܟܼܘܼܬܼܵܐ ܀</l>
<l n="15">:ܪܸܡܙܵܐ ܕܓܼܒܼܠܹܗ ܡ̣ܢ ܕܲܚܝܼܚܵܐ ܘܲܩܪ̣ܵܝܗܝ ܨܲܠܡܹܗ</l>
<l n="16">ܗܘ̤ ܐܲܫܪܝܼ ܒܹܗ ܚܹܝܠ ܟܸܪܼ̈ܡܵܬܼܵܐ ܘܚܵܣܹ̇ܝܢ ܚܲܫܵܘ̈ܗܝ ܀</l>
<l n="17">:ܡ̇ܪܵܐ ܕܥܲܒܼ݂ܕܕܹܿܗ ܕܢܸܗܘܸܐ ܡ̇ܪܵܐ ܠܲܟܼܢܵܘܵܬܹ̈ܐ</l>
<l n="18">ܗܘ̤ ܝܲܗ̣̄ܒܼ ܚܲܝܠܵܐ ܒܲܡܝܼܠܘܼܬܹܗ ܘܙܲܟܿܝܹܗ ܒܚܲܝܠܹܗ ܀</l>
<l n="19">:ܒܚܹܝܠ ܥܘܼܕܼܪܵܢܵܐ ܐܲܠܵܗܵܝܵܐ ܢܨܲܚ̣ܘ ܐܲܬܼܠܹܝܛܹ̈ܐ</l>
<l n="20">ܘܝܲܗ̣̄ܒܼ ܠܹܗ ܛܵܒܼܵܐ ܠܚܹܝܠ ܥܘܼܕܼܪܵܢܹܗ ܠܨܸܒܼܝܵܢܲܝ̈ܗܘܿܢ ܀</l>
<l n="21">:ܒܕܼܝܼܠܹܗ ܙܲܟܿܝܼ ܠܲܒܼܢܲܝ̈ ܒܲܝܬܹܿܗ ܕܲܪܚܸܡ̣ܘ ܚܘܼܒܹܿܗ</l>
<l n="22">ܘܐܲܩܨܹܗ ܒܚܘܼܒܵܐ ܠܪܲܒܿܘܼܬܼ ܚܲܝܠܹܗ ܥܲܠ ܥܲܡܠܲܝ̈ܗܘܿܢ ܀ </l>

<pb ed="http://syriaca.org/bibl/1765" n="266"/>  
<l n="23">:ܐܲܪܡܝܼ ܡܠܘܿܠܵܐ ܕܙܵܘܥܹܗ ܟܲܣܝܵܐ ܒܙܵܘܥܹ̈ܐ ܕܲܒܼܗܘܿܢ</l>
<l n="24">ܘܚܲܦܸܛ ܐܸܢܘܿܢ ܠܡܸܬܿܬܲܓܵܪܘܼ ܒܟܸܣܦܵܐ ܕܡܸܠܵܘ̈ܗܝ ܀</l>
<l n="25">:ܩܲܨ̣ ܕܹܝܢܵܪܵܐ ܠܐܲܒܼܪܵܡ ܘܠܐܝܼܣܚܵܦܩ ܘܲܒܼܪܹܗ ܝܲܥܩܘܿܒܼ</l>
<l n="26">ܕܢܸܗܘܘܿܢ ܦܵܠܚ̇ܝܼܢ ܪܘܼܚܵܢܵܐܝܼܬܼ ܒܟܲܪܡ̇ܐ ܕܚܘܼܒܹܿܗ ܀</l>
<l n="27">:ܬܠܵܬܼܵܐ ܦܵܥܠܹ̈ܐ ܓܼܒ̣ܵܐ ܒܵܪܘܿܝܵܐ ܠܦܘܼܠܚܵܢ ܟܲܪܡܹܗ</l>
<l n="28">ܘܲܒܼܡܸܢܝܵܢܗܘܿܢ ܓܠ̣ܵܐ ܒܘܼܕܵܩܵܐ ܕܫܸܡ ܐܝܼܬܼܘܼܬܹܗ ܀</l>
<l n="29">:ܐܲܠܸܦ ܐܸܢܘܿܢ ܠܡܸܦܠܲܚ ܥܲܡܹܗ ܐܲܝܟ ܨܼܒܼܝܵܢܹܗ</l>
<l n="30">ܘܐܲܡܝܼܘ ܟܸܣܦܹܗ ܥܲܠ ܦܵܬܼܘܿܪܵܐ ܕܙܵܘܥܲܝ̈ ܢܲܦܫܵܐ ܀</l>
<l n="31">:ܟܲܢܸܫܘ ܦܹܐܪܹ̈ܐ ܪ̈ܘܼܚܵܢܸܵܝܹܐ ܒܝܲܕܼ ܡܸܠܵܝ̈ܗܘܿܢ</l>
<l n="32">ܘܝܲܗ̣̄ܒܼܘ ܠܲܒܼܢܲܝ̈ܗܘܿܢ ܦܘܼܠܚܵܢܲܝ̈ܗܘܿܢ ܘܡܝܼܬܼܘ ܟܲܕܼ ܠܵܐ ܡܝܼܬܼܘ ܀</l>
<l n="33">:ܐܲܒܼܪܵܡ ܐܲܫܠܹܗ ܪܲܗܛܹܗ ܠܐܝܼܪܚܵܩ ܕܢܸܬܿܬܲܓܲܪ ܒܹܗ</l>
<l n="34">ܘܐܝܼܣܚܵܩ ܚܵܘܝܼ ܫܒܼܝܼܠ ܦܘܼܠܚܵܢܹܗ ܠܝܲܥܩܘܿܒܼ ܓܼܒܼܝܵܐ ܀</l>
<l n="35">:ܝܲܥܩܘܿܒܼ ܐܲܦܪܝܼ ܡ̣ܢ ܗܲܕܵܡ̇ܘ̈ܗܝ ܬܪܸܥܣܲܪ ܦܹܐܪܹ̈ܐ</l>
<l n="36">ܘܩܲܪܸܒܼ ܐܸܢܘܿܢ ܐܲܝܟ ܪܹ̈ܫܝܵܬܼܵܐ ܠܡܵܪܹܡ̇ܐ ܀</l>
<l n="37">:ܬܪܸܥܣܲܪ ܐܵܘܠܸܕܼ ܡ̣ܢ ܥܸܩܵܪܵܐ ܫܲܘܝܵܐ ܕܦܲܓܼܪܹܗ</l>
<l n="38">ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܦܝܼܓܼ ܗ̄ܘ̣ܵܐ ܠܸܒܵܐ ܕܦܹܐܪܹ̈ܐ ܕܡܸܢܹܗ ܀</l>
<l n="39">:ܡܸܢܗܘܿܢ ܕܲܡܝܼܘ ܘܲܪܕܼܵܘ ܒܐܘܼܪܚܵܐ ܕܦܘܼܠܚܵܢ ܥܲܡܠܵܘ̈ܗܝ</l>
<l n="40">ܒܬܸܢܘܲܝ ܕܐܲܓܼܪܵܐ ܕܫܸܡ ܕܸܝܢܵܪܵܐ ܕܚܲܝܹ̈ܐ ܡܠܝܼܟܹ̈ܐ ܀</l>
<l n="41">:ܝܵܘܣܸܦ ܐܲܠܲܚ ܪܘܼܚܵܢܵܐܝܼܬܼ ܒܛܘܼܦܣܵܐ ܕܐܲܒܼܘܼܗܝ</l>
<l n="42">ܘܲܛܒ݂ܲܥ ܢܲܦܫܹܗ ܒܛܲܒܼܥܵܐ ܕܪܘܼܚܵܐ ܠܡܸܬܼܟܲܬܵܫܘܼ ܀</l>
<l n="43">:ܒܕܲܪܓܼܵܐ ܕܪܘܼܚܵܐ ܨܒܼܵܐ ܒܲܪ ܪܵܚܹܝܠ ܠܲܡܫܲܡܵܫܘܼ</l>
<l n="44">ܘܐܲܝܟ ܐܲܒܼܵܗܵܘ̈ܗܝ ܕܲܡܝܼ ܒܚܘܼܒܹܿܗ ܠܘܵܬܼ ܒܵܪܘܿܝܵܐ ܀</l>
<l n="45">:ܒܗܘܿܢ ܐܸܬܿܕܲܡܝܼ ܒܪܲܗܛܵܐ ܕܐܘܼܪܚܹܗ ܠܘܵܬܼ ܟܹܐܢܘܼܬܼܵܐ</l>
<l n="46">ܘܒܲܫܒܼܝܼܠܲܝ̈ܗܘܿܢ ܬܦܲܩ̣ ܒܲܒܼܥܵܬܼܵܐ ܕܗܲܝܡܵܢܘܼܬܼܵܐ ܀</l>
<l n="47">:ܚܘܼܒܵܐ ܬܪܲܨ ܠܹܗ ܢܝܼܫܵܐ ܠܥܲܡܠܹ̈ܐ ܪ̈ܘܼܚܵܢܹܵܐ</l>
<l n="48">ܘܲܚ̣ܢܵܐ ܒܣܲܒܼܪܵܐ ܠܘܵܬܼ ܣܘܼܟܵܝܵܐ ܕܲܥܬܼܝܼ̈ܕܼܵܬܼܵܐ ܀</l>
<l n="49">:ܒܗܲܝܡܵܢܘܼܬܼܵܐ ܡܸܬܼܚܲܙܲܩ ܗ̄ܘ̣ܵܐ ܐܲܝܟ ܕܲܒܼܙܲܝܢܵܐ</l>
<l n="50">ܘܲܒܼܪܸܥܝܵܢܹܗ ܠܒܼܝܼܟ ܗ̄ܘ̣ܵܐ ܣܲܝܦܵܐ ܕܡܸܠܲܬܼ ܡ̇ܪܹܗ ܀</l>
<l n="51">:ܐܵܦ ܝܵܠܘܿܕܹܗ ܚ̣ܙܵܝܗܝ ܕܲܡܙܲܝܲܢ ܒܕܼܘܼܡܝܵܐ ܕܝܼܠܹܗ</l>
<l n="52">ܘܐܲܫܦܲܥ ܚܘܼܒܵܐ ܘܡܲܫܚܹܗ ܒܪ̈ܲܚܡܹܐ ܕܬܼܘܼܒܼ ܢܸܬܼܓܲܢ̄ܒܲܪ ܀</l>
<l n="53">:ܒܪ̈ܲܚܡܹܐ ܡܲܫܚ̣ܹܗ ܐܲܝܟ ܕܲܒܼܡܸܫܚܵܐ ܠܡܹܐܚܲܕܼ ܕܲܪܵܐ</l>
<l n="54">ܘܲܙܟܼܵܐ ܠܚܲܫܹ̈ܐ ܕܪܸܓܲܬܼ ܦܲܓܼܪܵܐ ܒܪܸܚܡܲܬܼ ܡ̇ܪܹܗ ܀</l>
<l n="55">:ܠܡܵܢ ܟܲܝ ܦܲܠܓܹܗ ܟܹܐܢܵܐ ܠܚܘܼܒܹܿܗ ܠܘܵܬܼ ܝܲܠܕܵܬܹ̈ܗ</l>
<l n="56">ܘܲܠܚܲܕܼ ܡܲܫܚܹܗ ܒܡܸܫܚܵܐ ܕܚܘܼܒܵܐ ܛܵܒܼ ܡ̣ܢ ܚܲܒܼܪ݁ܵܘܗܝ ܀</l>
<l n="57">:ܠܡܵܢ ܟܲܝ ܦܲܪܫܵܗ̇ ܠܐܵܘܝܘܼܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ</l>
<l n="58">ܘܐܲܪܡܝܼ ܗܸܪܬܼܵܐ ܒܲܬܼܪܸܥܣܲܪܬܵܐ ܕܦܹܐܪ̈ܲܝ ܟܲܪܣܹܗ ܀</l>
<l n="59">ܠܡܵܢܵܐ ܝܲܩܲܪ ܚܲܕܼ ܗܲܕܵܡ̇ܐ ܘܲܩܪ̣ܵܝܗܝ ܕܝܼܠܹܗ: </l>

<pb ed="http://syriaca.org/bibl/1765" n="267"/>  
<l n="60">ܘܗܵܐ ܕܝܼܠܹܗ ܗ̄ܘ̣ ܟܠܹܗ ܓܘܼܫܡܵܐ ܕܪܘܼܟܵܒܼ ܝܲܠܕܵܘ̈ܗܝ ܀</l>
<l n="61">:ܠܡܵܢܵܐ ܣܲܕܿܩܵܗ̇ ܠܐܲܣܝܼܪܘܼܬܼܵܐ ܕܪ̈ܲܚܡܹܐ ܘܫܲܝܵ̈ܐ</l>
<l n="62">ܘܲܠܚܲܕܼ ܐܵܘܪܸܬܼ ܝܼܵܬܿܘܼܬܼ ܚܘܼܒܵܐ ܕܥܵܠܹ̇ܒܼ ܠܐܲܚܵܘ̈ܗܝ ܀</l>
<l n="63">:ܚܲܕܼ ܗ̄ܘ̣ ܟܝܵܢܵܐ ܐܘܿ ܙܲܕܿܝܼܩܵܐ ܘܚܲܕܼ ܗ̄ܘ̣ ܝܲܠܕܵܐ</l>
<l n="64">ܘܚܲܕܼ ܗ̄ܘ̣ ܪܸܡܙܵܐ ܕܨܵܪ ܝܵܠܹܕܿܬܵܟ ܒܣܲܡܵܐ ܕܙܲܪܥܵܟ ܀</l>
<l n="65">:ܕܚܲܕܼ ܗ̄ܘ̣ ܟܝܵܢܵܐ ܐ̄ܢܵܐ ܝܵܕܲ݁ܥ ܐ̄ܢܵܐ ܘܲܟܼܝܵܢܝ ܣܵܗܹ̇ܕܼ</l>
<l n="66">ܐܸܠܵܐ ܠܵܐ ܫܘܸܐ ܨܼܒܼܝܵܢ ܢܲܦܫܵܐ ܥܲܡ ܬܘܼܩܵܢܵܐ ܀</l>
<l n="67">:ܖܼܒܼܝܵܢ ܢܲܦܫܵܐ ܗ̄ܘ̣ ܕܲܡܫܲܚܠܸܦ ܠܹܗ ܠܚܘܼܒܵܐ ܫܲܘܝܵܐ</l>
<l n="68">ܘܗܘ̤ ܥܵܒܹ̇ܕܼ ܠܹܗ ܕܲܠܚܲܕܼ ܢܸܣܢܸܐ ܘܲܠܚܲܕܼ ܢܸܪܚܲܡ ܀</l>
<l n="69">:ܚܲܝܠܵܐ ܪܲܒܵܐ ܕܦܵܪܘܿܫܘܼܬܼܵܐ ܪܟܼܝܼܒܼ ܠܲܟܼܝܵܢܵܐ</l>
<l n="70">ܘܲܡܕܲܒܲܪ ܠܹܗ ܐܲܝܟ ܗܸܢܘܿܟܼܵܐ ܠܐܲܝܝܟܵܐ ܕܨܵܒܹ̇ܐ ܀</l>
<l n="71">:ܚܹܝܝܠ ܨܼܒܼܝܵܢܲܢ ܥܵܨܹ̇ܐ ܠܚܘܼܒܵܐ ܒܚܹܝܠ ܨܸܒܼܝܵܢܹܗ</l>
<l n="72">ܘܗܘ̤ ܢܵܓܹ̇ܕܼ ܠܹܗ ܐܲܝܟ ܗܲܕܿܝܼܠܵܐ ܠܲܠܡܹܐܝܢ ܫܲܝܢܵܐ ܀</l>
<l n="73">:ܗܵܢܵܐ ܚܲܝܠܵܐ ܪܡ݂ܲܙ ܠܝܼ ܒܟܸܣܝܵܐ ܦܵܪܘܿܫܵܐܝܼܬܼ</l>
<l n="74">ܕܚܘܼܪ ܬܲܩܢܵܐܝܼܬܼ ܘܲܚܙܲܝܼ ܟܝܵܢܵܐ ܕܲܫܘܸܐ ܘܲܦܠܝܼܓܼ ܀</l>
<l n="75">:ܫܘܸܐ ܒܲܟܼܝܵܢܹܗ ܕܚܲܕܼ ܗ̄ܘ̣ ܟܝܵܢܵܐ ܘܪܸܡܙܵܐ ܕܓܼܒܼ݂ܠܹܗ</l>
<l n="76">ܘܲܣܕܼܝܼܩ ܘܲܦܠܝܼܓܼ ܨܼܒܼܝܵܢ ܢܲܦܫܹܗ ܒܝܲܕܼ ܚܹܐܪܘܼܬܹܗ ܀</l>
<l n="77">:ܫܲܠܝܼܛ ܡ̇ܕܹܝܢ ܥܲܠ ܨܸܒܼܝܵܢܹܗ ܟܡܵܐ ܕܲܡܠܝܼܠܵܐ ܗ̄ܘ̣</l>
<l n="78">ܘܲܒܼܚܹܐܪܘܼܬܹܗ ܓܵܒܹ̇ܐ ܘܡܲܣܠܸܐ ܠܐܲܝܢܵܐ ܕܨܵܒܹ̇ܐ ܀</l>
<l n="79">:ܚܘܼܒܹܿܗ ܕܟܹܐܢܵܐ ܕܲܠܘܵܬܼ ܝܲܠܕܵܘ̈ܗܝ ܓܠ̣ܵܐ ܘܒܲܕܸܿܩ ܠܝܼ</l>
<l n="80">ܕܦܵܪܘܿܫܘܼܬܼܵܐ ܕܒܲܢ ܫܲܠܝܼܛܵܐ ܗ̄ܝܼ ܒܙܵܘܥܹ̈ܐ ܘܪܸܓܵܬܼܵܐ ܀</l>
<l n="81">:ܠܵܐ ܗ̄ܘ̣ܵܐ ܚܘܼܒܹܿܗ ܕܝܲܥܗܥܩܘܿܒܼ ܟܹܐܢܵܐ ܦܠܝܼܓܼ ܗ̄ܘ̣ܵܐ ܘܲܣܕܼܝܼܩ</l>
<l n="82">ܚܹܝܠ ܨܸܒܼܝܵܢܵܐ ܢܲܓܼܕܹܿܗ ܠܚܘܼܒܵܐ ܠܵܘ ܛܘܼܝܵܒܹܗ ܀</l>
<l n="83">:ܠܵܐ ܫܲܘܝܝܘܼܬܼܵܐ ܕܨܸܒܼܝܵܢ ܝܲܠܕܵܘ̈ܗܝ ܣܕܲܩܬܹܗ ܠܚܘܼܒܹܿܗ</l>
<l n="84">ܘܪܵܚܹ̇ܡ ܘܣܵܢܹ̇ܐ ܒܦܵܪܘܿܫܘܼܬܼܵܐ ܕܨܸܒܼܝܵܢ ܢܲܦܫܹܗ ܀</l>
<l n="85">:ܛܢܵܢܵܐ ܐܲܪܡܝܼ ܒܪܸܥܝܵܢ ܝܲܠܕܵܘ̈ܗܝ ܠܘܵܬܼ ܟܹܐܢܘܿܬܼܵܐ</l>
<l n="86">ܕܐܸܢ ܡܸܙܕܲܕܲܩܝܼܢ ܐܵܦ ܡܸܬܼܪܲܚܡܝܼܢ ܒܲܕܼܡܘܼܬܼ ܝܵܘܣܸܦ ܀</l>
<l n="87">:ܚܘܼܒܹܿܗ ܕܝܵܘܣܸܦ ܥܲܒܼ݂ܕܹܿܗ ܪܚܝܼܡܵܐ ܠܨܸܒܼܝܵܢ ܐܲܒܼܘܼܗܝ</l>
<l n="88">ܘܕܲܪܚܸܡ ܩܘܼܫܬܵܐ ܪܲܚ̣ܡܹܗ ܟܹܐܢܵܐ ܛܵܒܼ ܡ̣ܢ ܐܲܚܵܘ̈ܗܝ ܀</l>
<l n="89">:ܚܘܼܒܹܿܗ ܥܲܒܼܕܹܿܗ ܠܙܲܥܘܿܪ ܐܲܚܵܘ̈ܗܝ ܠܥܸܠ ܡ̣ܢ ܐܲܚܵܘ̈ܗܝ</l>
<l n="90">ܘܗܘ̤ ܐܲܪܝܼܡܹܗ ܠܕܲܪܓܼܵܐ ܕܲܟܼܣܸܐ ܒܦܘܼܪܥܵܢ ܐܲܓܼܪܵܐ ܀</l>
<l n="91">:ܚܘܼܒܵܐ ܕܚܵܘܝܼ ܠܘܵܬܼ ܝܵܠܘܿܕܹܗ ܘܨܹܝܕܼ ܓܵܒܼܘܼܠܹܗ</l>
<l n="92">ܗܘ̤ ܦܲܢܝܼ ܠܹܗ ܟܠܝܼܠ ܙܵܟܼܘܼܬܼܵܐ ܕܓܲܕܼܠܘܼܗܝ ܪ̈ܲܚܡܹܐ ܀</l>
<l n="93">:ܟܝܵܢܵܐ ܪܡ݂ܲܙ ܠܹܗ ܕܢܸܪܚܲܡ ܠܐܲܒܼܘܼܗܝ ܘܲܠܓܼܵܒܼܘܿܠܹܗ</l>
<l n="94">ܘܲܒܼܕܼܘܼܒܵܪ̈ܵܘܗܝ ܦܪ݂ܲܥ ܠܐܲܠܵܗܵܐ ܘܲܠܝܵܠܘܿܕܹܗ ܀ </l>

<pb ed="http://syriaca.org/bibl/1765" n="268"/>  
<l n="95">:ܒܫܲܘܝܘܼܬܼ ܚܘܼܒܹܿܗ ܦܲܠܓܹܗ ܠܚܘܼܒܵܐ ܕܣܝܼܡ ܒܲܟܼܝܵܢܵܐ</l>
<l n="96">ܘܪܸܚܡܲܬܼ ܢܲܦܫܹܗ ܥܨܵܬܹܗ ܠܝܲܨܪܵܐ ܠܡܸܪܚܲܡ ܣܲܓܿܝܼ ܀</l>
<l n="97">:ܕܵܡܹ̇ܐ ܚܘܼܒܵܐ ܕܲܠܘܵܬܼ ܝܵܘܣܸܦ ܡ̣ܢ ܝܵܠܘܿܕܹܗ</l>
<l n="98">ܠܗܵܘ̇ ܕܲܡܫܝܼܚܵܐ ܠܘܵܬܼ ܝܘܿܚܲܢܵܢ ܪܵܚܹ̇ܡ ܡ̇ܪܹܐ ܀</l>
<l n="99">:ܬܪܸܥܣܲܪ ܐܵܘܠܸܕܼ ܐܵܦ ܦܵܪܘܿܩܲܢ ܪܘܼܚܵܢܵܐܝܼܬܼ</l>
<l n="100">ܘܲܠܚܲܕܼ ܡܸܢܗܘܿܢ ܝܲܩܲܪ ܒܚܘܼܒܹܿܗ ܛܵܒܼ ܡ̣ܢ ܚܲܒܼܪ݁ܵܘܗܝ ܀</l>
<l n="101">:ܒܛܲܟܼܣܵܐ ܕܝܲܥܩܘܿܒܼ ܕܐܵܘܠܸܕܼ ܫܲܒܼܛܹ̈ܐ ܒܡܸܢܝܵܢ ܝܲܪ̈ܚܹܐ</l>
<l n="102">ܒܹܗ ܐܵܦ ܡ̇ܪܲܢ ܓܒܼ݂ܵܐ ܬܲܠܡܝܼܕܹ̈ܐ ܠܝܘܼܦܵܢ ܐ̄ܢܵܫܵܐ ܀</l>
<l n="103">:ܐܲܝܟ ܡܸܢܝܵܢܵܐ ܕܲܒܼܢܲܝ̈ ܝܲܥܩܘܿܒܼ ܛܲܟܸܿܣ ܐܸܢܘܿܢ</l>
<l n="104">ܕܢܸܗܘܘܿܢ ܕܵܡܹ̇ܿܝܢ ܐ̄ܪ̈ܵܙܹܐ ܕܥܲܡܵܐ ܠܦܘܼܪܩܵܢ ܥܲܡܡܹ̈ܐ ܀</l>
<l n="105">:ܒܐ̄ܪܵܙ ܦܵܪܘܿܩܲܢ ܐܵܘܠܸܕܼ ܝܲܥܩܘܿܒܼ ܬܪܸܥܣܲܪ ܫܲܒܼܛܝܼ̈ܢ</l>
<l n="106">ܘܨܵܪ ܦܸܠ̈ܐܵܬܼܵܐ ܕܲܬܼܥܣܲܪܬܵܐ ܕܲܓܼܒܼܵܐ ܡܫܝܼܚܵܐ ܀</l>
<l n="107">:ܕܲܡܝܼ ܒܚܘܼܒܹܿܗ ܕܲܠܘܵܬܼ ܝܵܘܣܸܦ ܐܲܝܟ ܪܹܫܝܼܬܲܢ</l>
<l n="108">ܕܲܥܠ݂ܲܒܼ ܚܘܼܒܹܿܗ ܠܘܵܬܼ ܨܼܒܼܝܵܢܵܐ ܕܪܵܚܹ̇ܡ ܚܘܼܒܵܐ ܀</l>
<l n="109">:ܒܚܘܼܒܵܐ ܕܲܒܼܪܹܗ ܪܫܲܡ̣ ܬܲܚܘܝܼܬܼܵܐ ܕܪܵܚܡܹܗ ܕܚܲܬܼܢܵܐ</l>
<l n="110">ܕܲܪܚܸܡ ܐܵܦ ܗܘ̤ ܠܚܲܕܼ ܡ̣ܢ ܝܲܠܕܵܘ̈ܗܝ ܒܐ̄ܪܵܙ ܝܘܿܚܲܢܵܢ ܀</l>
<l n="111">:ܚܘܼܒܵܐ ܠܝܵܘܣܸܦ ܢܲܟܼܦܵܐ ܪܚܝܼܡ ܥܲܠ ܐܲܒܼܘܼܗܝ</l>
<l n="112">ܗܘ̤ ܐܲܪܝܼܡܹܗ ܐܵܦ ܠܲܫܠܝܼܚܵܐ ܠܥܸܠ ܡ̣ܢ ܚܲܒܼܪ݁ܵܘܗܝ ܀</l>
<l n="113">:ܚܘܼܒܹܿܗ ܕܝܵܘܣܸܦ ܢܲܓܼܕܹܿܗ ܠܐܲܒܼܘܼܗܝ ܒܵܬܲܪ ܚܘܼܒܹܿܗ</l>
<l n="114">ܘܲܓܼܠ̣ܵܐ ܘܒܲܕܸܿܩ ܕܚܘܼܒܵܐ ܗ̄ܘ̣ ܦܵܪܲ̇ܥ ܚܘܼܒܵܐ ܠܚܘܼܒܵܐ ܀</l>
<l n="115">:ܒܝܵܘܣܸܦ ܡ̇ܕܹܝܢ ܢܚܘܼܪ ܐܵܦ ܐܲܝܢܵܐ ܕܫܵܐܹ̇ܠ ܪ̈ܲܚܡܹܐ</l>
<l n="116">ܕܲܪܚܸܡ ܡ̇ܪܹܗ ܦܲܪ݂ܥܹܗ ܚܘܼܒܵܐ ܕܛܵܒܼ ܡ̣ܢ ܕܝܼܠܹܗ ܀</l>
<l n="117">:ܐܵܦ ܝܵܠܘܿܕܼ ܡܸܛܠ ܗܵܕܹܐ ܐܲܣܓܿܝܼ ܪܲܚ̣ܡܹܗ</l>
<l n="118">ܕܲܚ̣ܙܵܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܥܵܒܼܘܿܕܹܗ ܀</l>
<l n="119">:ܪܲܚ̣ܡܹܗ ܣܲܓܿܝܼ ܛܵܒܼ ܡ̣ܢ ܐܲܚܵܘ̈ܗܝ ܘܐܲܛܸܢ ܠܐܲܝܵܘ̈ܗܝ</l>
<l n="120">ܕܢܸܗܘܘܿܢ ܪܵܗ̇ܛܝܼܢ ܠܲܬܼܪܲܥ ܟܲܣܝܵܐ ܕܢܸܪܚܲܡ ܐܸܢܘܿܢ ܀</l>
<l n="121">:ܘܟܲܕܼ ܚܲܕܼ ܐܲܒܼܵܐ ܘܚܲܕܼ ܒܵܪܘܿܝܵܐ ܕܦܲܓܼܪܵܐ ܘܢܲܦܫܵܐ</l>
<l n="122">ܢܬ݂ܲܥ ܨܼܒܼܝܵܢܵܐ ܕܚܲܕܼ ܗܲܕܵܡ̇ܐ ܘܙܲܠ̣ܘ ܣܲܓܿܝܼ̈ܠܹܐ ܀</l>
<l n="123">:ܚܦܝܼܛ ܗ̄ܘ̣ܵܐ ܝܵܘܣܸܦ ܘܐܲܡܝܼܢ ܟܠܫܵܥ ܒܲܬܼܪܲܥ ܟܲܣܝܵܐ</l>
<l n="124">ܕܲܢܦܲܢܸܐ ܠܹܗ ܐܲܝܟ ܐܲܓܼܪܵܐ ܠܥܲܡܠܵܘ̈ܗܝ ܚܘܼܒܵܐ ܘܪ̈ܲܡܹܐ ܀</l>
<l n="125">:ܒܚܘܼܒܵܐ ܘܪ̈ܲܚܡܹܐ ܟܕܼܝܼܢ ܗ̄ܘ̣ܵܐ ܚܘܼܒܹܿܗ ܒܢܝܼܪܵܐ ܕܡ̇ܪܹܐ</l>
<l n="126">ܘܲܒܼܝܵܠܕܹܗ ܡܙܲܝܲܚ ܗ̄ܘ̣ܵܐ ܠܵܗ̇ ܠܡܸܠܲܬܼ ܟܲܣܝܵܐ ܀</l>
<l n="127">:ܒܐܝܼܩܵܪ ܐܲܒܼܘܼܗܝ ܡܸܬܼܪܲܥܸܐ ܗ̄ܘ̣ܵܐ ܦܵܪܲ̇ܥ ܗ̄ܘ̣ܵܐ ܠܹܗ</l>
<l n="128">ܠܚܘܼܒܹܿܗ ܚܘܼܒܵܐ ܕܦܵܪܲܥ ܟܠܫܵܥ ܠܲܡܬܲܩܢܵܢܹܗ ܀</l>
<l n="129">ܩܲܕܸܿܡ ܒܲܟܲܪ ܨܼܒܼܝܵܢ ܢܵܦܫܹܗ ܩܕܼܵܡ ܢܵܡܘܿܣܵܐ: </l>

<pb ed="http://syriaca.org/bibl/1765" n="269"/>  
<l n="130">ܕܒܼܵܬܲܪ ܙܲܒܼܢܵܐ ܥܬܼܝܼܕܼ ܗ̄ܘ̣ܵܐ ܕܲܢܣܝܼܡ ܙܘܼܗܪܵ ܡܸܠܵܘ̈ܗܝ ܀</l>
<l n="131">:ܡ̇ܕܹܝܢ ܓܼܠܝܵܐ ܗ̄ܝܼ ܕܠܵܘ ܢܵܡܘܿܣܵܐ ܐܲܠܸܦ ܟܹܐܢܹ̈ܐ</l>
<l n="132">ܐܸܠܵܐ ܗܘ̤ܵܘ ܢܵܡܘܿܣܵܐ ܠܦܘܼܠܚܵܢ ܩܘܼܫܬܵܐ ܀</l>
<l n="133">:ܫܲܦܝܼܪ ܬܲܪܓܸܿܡ ܐܵܦ ܟܵܪܘܿܙܵܐ ܕܡܼܠܲܬܼ ܩܘܼܫܬܵܐ</l>
<l n="134">ܕܲܠܥܵܘܠܹ̈ܐ ܣܝܼܡ ܢܵܡܘܿܣܵܐ ܠܵܐ ܗ̄ܘ̣ܵܐ ܠܟܹܐܢܹ̈ܐ ܀</l>
<l n="135">:ܟܹܐܢܹ̈ܐ ܠܘܼܩܕܸܿܡ ܗܘ̤ܵܘ ܢܵܡܘܿܣܵܐ ܠܪܸ̈ܥܝܵܢܲܝܗܘܿܢ</l>
<l n="136">ܘܗܸܢܘ̣ܿܢ ܚܵܘܝܼܘ ܫܒܼܝܼܠ ܢܵܡܘܿܣܵܐ ܒܕܼܘܼܒܵܪ̈ܲܝܗܘܿܢ ܀</l>
<l n="137">:ܩܲܕܿܝܼܡ ܝܲܨܪܵܐ ܕܦܵܪܘܿܫܘܼܬܼܵܐ ܠܟܼܠ ܢܵܡܘܿܣܝܼ̈ܢ</l>
<l n="138">ܗܘ̤ܝܘܼ ܪܲܒܵܐ ܕܟܼܵܬܹ̇ܒܼ ܘܡܲܗܓܸܿܐ ܠܡܲܠܝܼܠܘܼܬܼܵܐ ܀</l>
<l n="139">:ܝܲܨܪܵܐ ܟܬ݂ܲܒܼ ܠܹܗ ܣܸܦܪܵܐ ܠܝܵܘܣܸܦ ܥܲܠ ܪܸܥܝܵܢܹܗ</l>
<l n="140">ܘܲܩܪ̣ܵܐ ܒܗܵܘܢܵܐ ܘܦܲܫܸܩ ܣܸܦܪܵܐ ܕܣܸܓܼܕܲܬܼ ܟܲܣܝܵܐ ܀</l>
<l n="141">:ܬܲܪܬܹܿܝܢ ܝܼܠܸܦ̣ ܡ̣ܢ ܢܵܡܘܿܣܵܐ ܕܦܵܪܘܿܫܘܼܬܼܵܐ</l>
<l n="142">ܕܚܲܝܵܒܼ ܐ̄ܢܵܫܵܐ ܦܘܼܪܥܵܢ ܚܘܼܒܵܐ ܠܡܵܪܹܗ ܘܐܲܒܼܘܼܗܝ ܀</l>
<l n="143">:ܬܲܪܬܹܿܝܢ ܦܲܢܝ̣ ܐܵܦ ܗܘ̤ ܒܚܘܼܒܹܿܗ ܐܲܝܟ ܦܵܪܘܿܫܵܐ</l>
<l n="144">ܣܸܓܼܕܲܬܼ ܚܘܼܒܵܐ ܠܡܵܪܵܐ ܕܥܲܕܕܹܿܗ ܘܲܠܝܵܠܘܿܕܹܗ ܀</l>
<l n="145">:ܘܕܲܚ̣ܙܵܐ ܐܲܒܼܘܼܗܝ ܕܲܚܦܝܼܛ ܦܵܪܲܥ ܐܲܝܟ ܚܲܝܒܼܵܐ</l>
<l n="146">ܦܲܪ̣ܥܹܗ ܐܵܦ ܗܘ̤ ܐܲܓܼܪܵܐ ܕܚܘܼܒܵܐ ܠܘܵܬܼ ܨܸܒܼܝܵܢܹܗ ܀</l>
<l n="147">:ܪܲܚ̣ܡܹܗ ܒܟܸܣܝܵܐ ܕܲܚ̣ܙܵܐ ܕܲܟܼܣܸܐ ܒܚܘܼܒܹܿܗ</l>
<l n="148">ܘܝܲܩܪܹܗ ܒܓܸܠܝܵܐ ܕܢܲܟܸܿܦ ܪܼ̈ܓܼܫܵܘܗܝ ܥܲܡ ܨܼܒܼܝܵܢܹܗ ܀</l>
<l n="149">:ܒܢܲܚ̈ܬܹܿܐ ܨܲܒܸܿܬܼ ܦܲܓܼܪܹܗ ܠܦܘܼܬܼ ܨܸܒܼܝܵܢܹܗ</l>
<l n="150">ܘܲܒܼܚܘܼܫܵܒܼܵܘ̈ܗܝ ܙܲܝܲܚ ܢܲܦܫܹܗ ܡܲܠܝܲܬܼ ܚܘܼܒܵܐ ܀</l>
<l n="151">:ܐܵܦ ܒܵܪܘܿܝܵܐ ܐܲܣܓܿܝܼ ܪܲܚ̣ܡܹܗ ܛܵܒܼ ܡ̣ܢ ܐܲܚܵܘ̈ܗܝ</l>
<l n="152">ܕܲܚܙ̣ܲܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܟܲܣܝܘܼܬܹܗ ܀</l>
<l n="153">:ܝܲܗ̣̄ܒܼ ܒܹܗ ܚܲܝܠܵܐ ܡ̣ܢ ܟܲܣܝܘܼܬܹܗ ܠܡܸܚܙܵܐ ܕܟܲܣ̈ܝܵܢ</l>
<l n="154">ܘܚܲܝܸܠ ܙܵܘܥܵܘ̈ܗܝ ܠܡܸܬܼܒܲܩܵܝܘܼ ܒܲܥܬܼܝܼ̈ܕܼܵܬܼܵܐ ܀</l>
<l n="155">:ܟܲܣܝܵܐ ܬܲܪܓܸܿܡ ܪܸܡܙܵܐ ܕܚܲܝܠܹܗ ܒܙܵܘܥܲܝ̈ ܢܲܦܫܵܐ</l>
<l n="156">ܘܒܲܕܿܩܹܗ ܒܓܸܠܝܵܐ ܠܚܹܝܠ ܟܲܣܝܘܼܬܹܗ ܕܲܓܼܠܸܐ ܠܹܗ ܟܠ ܀</l>
<l n="157">:ܒܚܸܠܡܹܗ ܓܠ̣ܵܐ ܠܹܗ ܥܲܠ ܪܘܼܡܪܵܡܹܗ ܘܡܘܼܟܵܟ ܐܲܚܵܘ̈ܗܝ</l>
<l n="158">ܘܚܵܘܝܹܗ ܒܟܸܣܝܵܐ ܕܲܡܪܝܼܡ ܫܲܒܼܛܹܗ ܥܲܠ ܣܵܩܘܿܪ̈ܵܘܗܝ ܀</l>
<l n="159">:ܚ̣ܙܵܐ ܠܲܡ ܝܵܘܣܸܦ ܚܸܠܡܵܐ ܒܟܸܣܝܵܐ ܘܚܵܘܝܼ ܠܐܲܝܵܘ̈ܗܝ</l>
<l n="160">ܘܐܲܠܸܦ ܐܸܢܘܿܢ ܥܲܠ ܫܘܼܠܛܵܢܹܗ ܕܪܵܕܹܐ ܘܕܼܵܐܹ̇ܝܢ ܀</l>
<l n="161">:ܚܙܹ̇ܝܬܼ ܠܲܡ ܕܐܝܼܬܲܝ ܐܸܢܵܐ ܘܐܲܢ̄ܬܿܘܿܢ ܒܦܘܼܠܚܵܢ ܐܲܪܥܵܐ</l>
<l n="162">ܟܲܕܼ ܐܵܣ̇ܪܝܼܢܲܢ ܟܲܦܹ̈ܿܐ ܒܚܲܩܠܵܐ ܠܡܵܙܘܿܢ ܙܲܒܼܢܵܐ ܀</l>
<l n="163">:ܚܙܹ̇ܝܬܼ ܕܐܸܙܕܲܩܦܲܬ̤ ܟܲܦܵܐ ܕܲܩܢܘܿܡܝ ܘܬܸܪܨܲܬ̤ ܩܵܡܲܬ̤</l>
<l n="164">ܘܲܚܙܹ̇ܝܬܼ ܟܲܦܹ̈ܐ ܕܲܩܢܘܿܡܲܝ̈ܟܿܘܿܢ ܟܲܕܼ ܣܵܓܼ̈ܕܵܢ ܠܝܼ ܀ </l>

<pb ed="http://syriaca.org/bibl/1765" n="270"/>  
<l n="165">:ܒܟܲܦܹ̈ܐ ܚܵܘܝܹܗ ܟܲܦܢܵܐ ܕܪܵܕܹܐ ܘܲܡܩܲܦܲܚ ܟܠ</l>
<l n="166">ܘܲܒܼܣܸܓܼ̈ܕܵܬܼܗܹܝܢ ܫܘܼܥܒܵܕܼ ܐܲܚܵܘ̈ܗܝ ܕܲܣܓܸܕܼܘ ܩܘܼܕܸܡܵܘܗܝ ܀</l>
<l n="167">:ܚܕܲܥܣܲܪ ܟܲܦܝܼ̈ܢ ܟܲܦ̣ ܪܹ̈ܫܲܝܗܘܿܢ ܘܲܣܓܸܕܼ ܠܲܚܕܼܵܐ</l>
<l n="168">ܘܦܸܫܛܲܬ̤ ܐܝܼܕܼܵܐ ܘܲܪܕܵܬܼ ܐܸܢܹܝܢ ܘܲܙܟܼܵܬ̤ ܐܹܢܝܢ ܀</l>
<l n="169">:ܐܘܿ ܬܸܕܼܡܘܼܪܬܵܐ ܕܲܒܼܝܲܕܼ ܟܲܦܹ̈ܐ ܡܸܬܼܚܵܘܝܵܐ ܗ̄ܘ̣ܵܬܼ</l>
<l n="170">ܕܟܲܦܢܵܐ ܘܣܲܒܼܥܵܐ ܬܪܸܥܣܲܪ ܡܸܬܼܒܲܕܲܩ ܗ̄ܘ̣ܵܐ ܀</l>
<l n="171">:ܐܹܝܘ ܡܸܢܝܵܢܵܐ ܕܝܲܪ݁ܚܹܐ ܚܕܲܥܣܲܪ ܕܚܵܒܼܘ ܘܐܸܬܼܡܲܣܟܲܢܘ</l>
<l n="172">ܘܐܲܣܢܸܩ ܐܸܢܘܿܢ ܪܸܡܙܵܐ ܟܲܣܝܵܐ ܥܲܠ ܚܲܕܼ ܝܲܪܝܵܐ ܀</l>
<l n="173">:ܐܘܿ ܡ̇ܙܘܿܢܵܐ ܕܟܲܕܼ ܗܘ̤ ܙܵܐܹ̇ܢ ܫܐܸ݂ܠ ܡ̇ܙܘܿܢܵܐ</l>
<l n="174">ܒܟܲܦܹ̈ܐ ܬܪܸܥܣܲܪ ܕܡܸܬܼܟܲܫ̈ܦܵܢ ܗ̣̄ܘܲܝ̈ ܟܲܦܵܐ ܀</l>
<l n="175">:ܐܹܝܘ ܠܲܟܼܝܵܢܵܐ ܕܲܫܘܸܐ ܟܠܹܗ ܘܲܦܠܝܼܓܼ ܟܠܹܗ</l>
<l n="176">ܘܡܸܢܹܗ ܟܲܦܢܵܐ ܐܵܦ ܡܵܙܘܿܢܵܐ ܚܲܣܝܼܪ ܘܲܓܼܡܝܼܪ ܀</l>
<l n="177">:ܚܲܕܼ ܗ̄ܘ̣ ܟܝܵܢܵܐ ܘܲܫܘܸܐ ܟܠܹܗ ܒܟܼܠܡܵܐ ܕܲܩܢܸܐ</l>
<l n="178">ܘܲܦܠܝܼܓܼ ܟܠܹܗ ܒܝܲܕܼ ܨܸܒܼܝܵܢܵܐ ܕܦܵܪܘܿܫܘܼܬܹܗ ܀</l>
<l n="179">:ܡ̣ܢ ܚܲܕܼ ܢܸܒܼܥܵܐ ܪܕܼܵܘ ܗܲܕܵܡܹ̈ܐ ܐܲܝܟ ܡܲܒܿܘܼܥܹ̈ܐ</l>
<l n="180">ܘܲܚܕܲܥܣܲܪ ܓܵܙ̣ܘ ܘܚܲܕܼ ܐܸܫܬܲܦܲܥ ܒܪܸܕܼܝܵܐ ܕܚܘܼܒܹܿܗ ܀</l>
<l n="181">:ܒܲܕܼܡܘܼܬܼ ܓܝܼܚܘܿܢ ܚܵܘܝܼ ܪܸܕܼܝܹܗ ܒܐܲܪܲܥ ܡܸܨܪܹܝܢ</l>
<l n="182">ܘܚܲܕܿܝܼ ܫܸܩܝܵܐ ܕܲܡܠܝܼܠܘܼܬܹܗ ܛܵܒܼ ܡ̣ܢ ܚܲܪܫܵܐ ܀</l>
<l n="183">:ܓܝܼܚܘܿܢ ܝܼܒܸܫ̣ ܕܲܟܼܠܵܝܗܝ ܥܵܘ̣ܠܵܐ ܠܪܸܕܼܝܹܗ ܪܲܒܵܐ</l>
<l n="184">ܘܝܵܘܣܸܦ ܐܲܪܕܲܝܼ ܫܸܦܥܵܐ ܚܲܠܝܵܐ ܒܝܲܕܼ ܡ̇ܙܘܿܢܵܐ ܀</l>
<l n="185">:ܒܚܸܠܡܵܐ ܕܲܚܙ̣ܵܐ ܒܲܕܸܿܩ ܠܐܲܚܵܘ̈ܗܝ ܥܲܠ ܬܲܪ̈ܬܲܝܗܹܝܢ</l>
<l n="186">ܕܕܲܡ ܢܸܬܼܟܲܚܕܼܘܼܢ ܡ̣ܢ ܒܘܼܕܵܩܵܐ ܕܲܒܼܝܲܕܼ ܟܲܦܹ̈ܐ ܀</l>
<l n="187">:ܗܘ̤ܵܐ ܝܲܬܿܝܼܪܵܐ ܒܘܼܕܵܩ ܐ̄ܪ݁ܵܙܹܐ ܠܒܼܝܼܫܘܼܬܼ ܝܲܨܵܪܵܐ</l>
<l n="188">ܘܲܛܠܲܡ̣ܘ ܐܸܢܹܝܢ ܠܲܣܬܼܝܼܪ݁ܵܬܼܵܐ ܕܲܓܼܠ̣ܵܐ ܒܟܲܦܹ̈ܐ ܀</l>
<l n="189">:ܠܵܐ ܐܸܬܼܥܲܕܵܪܘ ܐܲܚܲܝ̈ ܝܵܘܣܸܦ ܡ̣ܢ ܒܘܼܕܵܩܵܘ̈ܗܝ</l>
<l n="190">ܐܸܠܵܐ ܕܐܵܘܣܸܦܘ ܡܸܪܲܬܼ ܢܲܦܫܵܐ ܠܘܼܩܒܲܠ ܚܸܠܡܵܘ̈ܗܝ ܀</l>
<l n="191">:ܐܲܣܓܿܝܼܘ ܣܲܩ̣ܪܘܼܗܝ ܡܸܛܠ ܫܘܼܦܪ̈ܵܘܗܝ ܐܲܝܟ ܚܲܣܵܡܹ̈ܐ</l>
<l n="192">ܕܡܸܛܠ ܡ̇ܢܵܐ ܦܠܸܐ ܥܲܡ ܫܘܼܦܪܹܗ ܐܵܦ ܪܸܥܝܵܢܹܗ ܀</l>
<l n="193">:ܘܲܟܼܡܵܐ ܕܗܸܢܘ̣ܿܢ ܐܲܣܓܿܝܼܘ ܣܲܩ̣ܪܘܼܗܝ ܥܲܠ ܪܘܼܡܪܵܡܹܗ</l>
<l n="194">ܥܲܒܼ݂ܕܹܿܗ ܡܵܪܹܗ ܢܸܒܼܥܵܐ ܕܡܲܪܕܸܿܐ ܚܹܝܠ ܟܲܣ̈ܝܵܬܼܵܐ ܀</l>
<l n="195">:ܗܦ݂ܲܟ ܘܲܓܼܠ̣ܵܐ ܒܹܗ ܒܚܸܙܘܵܐ ܕܲܬܼܪܹܝܢ ܐ̄ܪܵܙܵܐ ܐ̄ܚܪܹܢܵܐ</l>
<l n="196">ܕܩܵܥܹ̇ܐ ܒܚܲܝܠܹܗ ܐܲܝܟ ܟܵܪܘܿܙܵܐ ܥܲܠ ܫܘܼܠܛܵܢܹܗ ܀</l>
<l n="197">ܚܙܹ̇ܝܬܼ ܠܲܡ ܚܸܠܡܵܐ ܬܢ̣ܵܐ ܡܲܟܼܝܼܟܼܵܐ ܠܐܲܒܼܘܼܗܝ ܘܠܐܲܚܵܘ̈ܗܝ: </l>

<pb ed="http://syriaca.org/bibl/1765" n="271"/>  
<l n="198">ܘܗܵܐ ܢܲܗܝܼܪܹ̈ܐ ܫܸܡܫܵܐ ܘܣܲܗܪܵܐ ܣܵܓܼ̇ܕܲܝܼܢ ܩܘܼܕܼܡܲܝ ܀</l>
<l n="199">:ܥܲܡ ܐܸܣܦܹܪܵܐ ܕܫܸܡܫܵܐ ܪܲܒܵܐ ܘܣܲܗܪܵܐ ܪܲܓܼܝܵܐ</l>
<l n="200">ܚܕܲܥܣܲܪ ܟܵܘܟܿܒܹ̈ܐ ܚܙܹ̇ܝܬܼ ܕܲܟܼܕܼܝܼܢܝܼܢܝܼܢ ܒܢܝܼܪܵܐ ܕܣܸܓܼܕܲܬܼܝ ܀</l>
<l n="201">:ܚܙܹ̇ܐ ܝܵܠܘܿܕܹܗ ܕܚܸܠܡܹܗ ܐܵܬܼܵܐ ܗ̄ܘ̣ ܕܫܸܡ ܫܘܼܠܛܵܢܹܗ</l>
<l n="202">ܘܲܬܼܡܲܗ ܣܲܓܿܝܼ ܕܪܲܒܵܐ ܗ̄ܝܼ ܡܸܢܹܗ ܐܲܝܕܵܐ ܕܒܲܕܸܿܩ ܀</l>
<l n="203">:ܓܠ̣ܵܐ ܠܹܗ ܠܲܒܼܪܹܗ ܚܲܝܠܵܐ ܕܲܟܼܣܸܐ ܒܓܼܵܘ ܦܸܠܐܬܼܵܐ</l>
<l n="204">ܕܐ̄ܢܵܐ ܠܲܡ ܘܐܸܡ̇ܟ ܘܐܲܚܲܝ̈ܟ ܢܹܐܬܸܐ ܘܢܸܣܓܿܘܿܕܼ ܩܘܼܕܼܡܲܝܟ ܀</l>
<l n="205">:ܒܬܲܗܪܵܐ ܪܲܒܵܐ ܩܵܡ̣ ܙܲܕܼܝܼܩܵܐ ܒܐܲܝܠܹܝܢ ܕܲܡܫܲܥ̣</l>
<l n="206">ܘܲܪܢ̣ܵܐ ܣܲܓܿܝܼ ܕܕܲܠܡܵܐ ܚܣܵܡܵܐ ܢܥܵܘܸܟ ܚܘܼܒܵܐ ܀</l>
<l n="207">:ܒܨܸܒܼܝܵܢ ܐܲܚܵܘ̈ܗܝ ܡܸܬܼܒܲܩܸܐ ܗ̄ܘ̣ܵܐ ܐܲܝܟ ܝܵܕܼܘܿܥܵܐ</l>
<l n="208">ܕܕܲܠܡܵܐ ܡܸܪܬܼܵܐ ܘܒܼܝܼܫܘܼܬܼ ܢܸܟܼܠܵܐ ܫܵܪܹܐ ܠܚܸܠܡܹ̈ܐ ܀</l>
<l n="209">:ܘܲܟܼܡܵܐ ܕܝܲܩܘܿܒ ܒܐܲܝܕܵܐ ܕܟܹܐܢܵܐ ܡܸܬܼܒܲܩܸܐ ܗ̄ܘ̣ܵܐ</l>
<l n="210">ܝܲܨܪܵܐ ܕܲܒܼܢܵܘ̈ܗܝ ܢܸܟܼܠܵܐ ܒܟܸܣܝܵܐ ܡܸܨܛܲܢܲܥ ܗ̄ܘ̣ܵܐ ܀</l>
<l n="211">:ܚܣܲܡ̣ܘ ܡܲܪ̈ܵܚܹܐ ܘܲܣܢ̣ܵܘ ܣܲܓܿܝܼ ܠܡܲܡܝܼܡ ܢܲܦܫܵܐ</l>
<l n="212">ܕܲܚܙ̣ܵܘ ܕܝܼܪܸܒܼ ܒܝܲܕܼ ܓܸܠܝܵܢܹ̈ܐ ܪ̈ܘܼܚܵܢܵܝܹܐ ܀</l>
<l n="213">:ܗܘ̤ ܥܲܡ ܐܲܚܵܘ̈ܗܝ ܡܸܬܼܪܲܒܸܿܐ ܗ̄ܘ̣ܵܐ ܘܐܲܚܵܘ̈ܗܝ ܥܲܡܹܗ</l>
<l n="214">ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܸܒܵܐ ܕܐܲܚܵܘ̈ܗܝ ܠܦܝܼܓܼ ܗ̄ܘ̣ܵܐ ܘܲܣܕܼܝܼܩ ܀</l>
<l n="215">:ܗܘ̤ ܐܲܣܝܼܪ ܗ̄ܘ̣ܵܐ ܒܚܘܼܒܵܐ ܕܐܲܒܼܘܼܗܝ ܘܕܲܩܢܘܿܡܲܝ̈ܗܘܿܢ</l>
<l n="216">ܘܗܸܢܘ̣ܿܢ ܥܵܩ̇ܪܝܼܢ ܒܸܢܝܵܢ ܚܘܼܒܵܐ ܒܢܲܝ̈ܐ ܕܢܸܟܼܠܵܐ ܀</l>
<l n="217">:ܗܘ̤ ܥܲܡ ܐܲܒܼܘܼܗܝ ܚܙܝܼܩ ܒܐܵܘܝܘܼܬܼܵܐ ܕܣܘܼܢܩܵܢܲܝ̈ܗܘܿܢ</l>
<l n="218">ܘܗܸܢܘ̣ܿܢ ܣܵܬܼ̇ܪܝܼܢ ܚܘܼܒܵܐ ܕܝܼܠܹܗ ܘܲܕܼܝܵܠܘܿܕܹܗ ܀</l>
<l n="219">:ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܠܐܲܚܲܝ̈ ܝܵܘܣܸܦ</l>
<l n="220">ܘܠܵܐ ܚܙ̣ܵܘ ܢܘܼܗܪܵܐ ܕܙܲܕܿܝܼܩܘܼܬܼܵܐ ܕܲܟܼܣܸܐ ܒܚܸܠ̈ܡܵܘܗܝ ܀</l>
<l n="221">:ܚܣܵܡܵܐ ܗܘ̤ܵܐ ܠܗܘܿܬ ܐܲܝܟ ܬܲܚܦܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ</l>
<l n="222">ܘܠܵܐ ܐܸܬܼܒܲܩܝܼܘ ܕܥܸܠܲܬܼ ܚܸܠܡܵܐ ܠܗܘܿܢ ܥܘܼܕܼܪܵܢܵܐ ܗ̄ܝܼ ܀</l>
<l n="223">:ܚܣܵܡܵܐ ܡܝܼܬܼܵܐ ܕܡܝܼܬܼ ܟܲܕܼ ܠܵܐ ܡܝܼܬܼ ܘܚܲܝ ܟܲܕܼ ܠܵܐ ܚܲܝ</l>
<l n="224">ܡܝܼܬܼ ܠܲܫܪܵܪܵܐ ܘܚܲܝ ܠܲܚܛܝܼܬܼܵܐ ܘܠܲܝܬܵܘܗܝ ܘܐܝܼܬܼܵܘܗܝ ܀</l>
<l n="225">:ܐܲܝܢܵܘ ܒܝܼܫܵܐ ܕܒܼܝܼܫ ܘܲܡܕܲܪܲܡ ܡ̣ܢ ܒܝܼܫܘܼܬܹܗ</l>
<l n="226">ܘܡܲܢ̣ܘܼ ܕܲܓܼܠܝܼܙ ܡ̣ܢ ܢܲܗܝܼܪܵܐ ܐܲܝܟ ܣܲܟܼܠܘܼܬܹܗ ܀</l>
<l n="227">:ܩܪ̣ܵܐ ܠܲܡ ܝܲܥܩܘܿܒܼ ܘܐܸܡ݂ܲܪ ܠܲܒܼܪܹܗ ܝܵܘܣܸܦ ܢܲܟܼܦܵܐ</l>
<l n="228">ܕܬܼܵܐ ܙܸܠ ܘܲܚܙܝܼ ܫܠܵܡܵܐ ܕܐܲܚܲܝ̈ܟ ܘܲܕܡܲܪܥܝܼܬܼܵܐ ܀</l>
<l n="229">:ܚ̣ܙܲܩ ܬܲܡܼܝܼܡܵܐ ܐܲܝܟ ܕܐܸܬܼܦܲܩܲܕܼ ܡ̣ܢ ܝܵܠܘܿܕܹܗ</l>
<l n="230">ܘܥܲܡ ܗܲܕܵܡ̇ܘ̈ܗܝ ܐܵܦ ܪܸܥܝܵܢܹܗ ܒܲܦܫܝܼܛܘܼܬܼܵܐ ܀</l>
<l n="231">:ܚܙ̣ܵܐܘܼܗܝ ܕܐܵܬܹ̇ܐ ܘܲܚܘܝܼܚ ܟܹܐܢܵܐ ܫܦܝܼܥܵܐ</l>
<l n="232">ܘܲܠܛܲܫܘ̣ ܣܲܝܦܵܐ ܕܪܸ̈ܥܝܵܢܲܝܗܘܿܢ ܕܲܢܡܝܼܬܼܘܢܵܝܗܝ ܀</l>
<l n="233">ܗܵܐ ܠܲܡ ܐܵܬܹ̇ܐ ܚܵܠܹ̇ܡ ܚܸܠܡܹ̈ܐ ܥ̣ܢܵܘ ܡܲܪ̈ܵܚܹܐ: </l>

<pb ed="http://syriaca.org/bibl/1765" n="272"/>  
<l n="234">ܬܵܘ ܕܲܢܪܝܼܡܝܼܘܗܝ ܡ̣ܢ ܚܲܝܘܼܬܼܵܐ ܘܢܸܫܪܸܐ ܚܸܠܡܵܘ̈ܗܝ ܀</l>
<l n="235">:ܢܫܲܬܸܿܩ ܚܲܝܵܘ̈ܗܝ ܕܠܵܐ ܬܘܼܒܼ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ</l>
<l n="236">ܕܕܲܠܡܵܐ ܢܲܡܠܸܟ ܘܲܢܫܲܥܒܸܿܕܼ ܠܲܢ ܐܲܝܟ ܡ̇ܐ ܕܲܚܙ̣ܵܐ ܀</l>
<l n="237">:ܩ̣ܪܸܒܼ ܬܲܡܝܼܡܵܐ ܫܐܸܠ̣ ܒܲܫܠܵܡܵܐ ܕܡܲܠܝܲܝ̈ ܪܘܼܓܼܙܵܐ</l>
<l n="238">ܘܠܵܐ ܦܲܢܝܼܘ ܠܹܗ ܐܲܝܕܵܐ ܕܦܲܐܝܵܐ ܠܚܘܼܒܵܐ ܕܐܲܚܹ̈ܐ ܀</l>
<l n="239">:ܩܲܒܸܿܠܘ ܡܸܢܹܗ ܡܙܘܿܢ ܙܲܒܼܢܵܐ ܕܚܲܝܹ̈ܐ ܕܙܲܒܼܢܵܐ</l>
<l n="240">ܘܛܲܒܲܥܘ ܓܘܼܫܡܹܗ ܒܢܸܟܼܠܵܐ ܕܡ̇ܘܬܵܐ ܕܲܢܡܝܼܬܼܘܢܵܝܗܝ ܀</l>
<l n="241">:ܫܐܸ݂ܠ ܒܲܫܠܵܡܗܘܿܢ ܒܚܘܼܒܵܐ ܘܪ̈ܲܚܡܹܐ ܘܢܲܫܸܩ ܐܸܢܘܿܢ</l>
<l n="242">ܘܠܵܐ ܦܲܢܝܼܘܼ ܠܹܗ ܫܠܵܡܵܐ ܕܝܲܗ̣̄ܒܼ ܠܗܘܿܢ ܐܲܟܼܡܵܐ ܕܘܵܠܹ̇ܐ ܀</l>
<l n="243">:ܐܸܟܲܠ̣ܘ ܠܲܚܡܵܐ ܕܐܸܫܬܲܕܲܪ ܠܗܘܿܢ ܡ̣ܢ ܐܲܒܼܘܼܗܘܿܢ</l>
<l n="244">ܘܫܲܪܝܼܘ ܡܪܲܟܿܒܼܝܼܢ ܦܘܼܪ̈ܣܹܐ ܨܢܝܼܥܹ̈ܐ ܐܲܝܟ ܕܢܵܘܒܿܘܼܢܵܝܗܝ ܀</l>
<l n="245">:ܟܲܕܼ ܚܙ̣ܵܐܘܼܗܝ ܗ̄ܘ̣ܵܘ ܟܠܗܘܿܢ ܐܲܚܵܘ̈ܗܝ ܗܵܟܲܢ ܐܸܡ݂ܲܪܘ</l>
<l n="246">ܕܗܵܐ ܠܲܡ ܡܲܛܝܼ ܝܵܠܹ̇ܡ ܚܸܠܡܹ̈ܐ ܘܡ̇ܘܕܲܥ ܐ̄ܪ̈ܵܙܹܐ ܀</l>
<l n="247">:ܗܵܢܵܘ̇ ܝܵܪܬܵܐ ܕܒܲܣܝܼܡ ܪܹܝܚܹܗ ܩܕܼܵܡ ܝܵܠܘܿܕܹܗ</l>
<l n="248">ܢܢܲܛܪ ܐܸܒܼܠܹܗ ܒܓܼܵܘ ܣܵܚܪ̈ܵܬܲܢ ܘܲܩܕܼܵܡ ܐܲܒܼܘܼܗܝ ܀</l>
<l n="249">:ܗܵܢܵܘ̇ ܕܲܥܬܼܝܼܕܼ ܕܢܸܗܘܸܐ ܡ̇ܪܵܐ ܘܲܢܫܲܥܒܸܿܕܼ ܠܲܢ</l>
<l n="250">ܘܒܲܕܼܡܘܼܬܼ ܡ̇ܪܵܐ ܢܸܣܓܿܘܿܕܼ ܩܘܼܕܼܡ̇ܘܗܝ ܘܢܸܫܬܲܥܒܲܕܼ ܠܹܗ ܀</l>
<l n="251">:ܐܸܬܼܚܲܫܲܒܼܘ ܗ̄ܘ̣ܵܘ ܐܲܚܵܘ̈ܗܝ ܕܝܵܘܣܸܦ ܟܲܕܼ ܐܵܡ̇ܪܝܼܢ ܗ̄ܘ̣ܵܘ</l>
<l n="252">ܕܒܲܐܝܼܠܹܝܢ ܦܘܼܪ̈ܣܹܐ ܢܸܕܼܚܩܘܼܢܵܝܗܝ ܡ̣ܢ ܒܹܝܬܼ ܐܲܒܼܘܼܗܝ ܀</l>
<l n="253">:ܘܕܲܚ̣ܙܵܐ ܐܸܢܘܿܢ ܝܵܘܣܸܦ ܠܐܲܚܵܘ̈ܗܝ ܕܲܟܼܡܝܼܪܝܼܢ ܗ̄ܘ̣ܵܘ</l>
<l n="254">ܩ̣ܪܸܒ ܨܹܐܕܲܝܗܘܿܢ ܘܫܲܐܸܠ ܐܸܢܘܼܢ ܕܡ̇ܢ ܟܵܪܝܵܐ ܠܟܼܘܿܢ ܀</l>
<l n="255">:ܕܲܠܡܵܐ ܐܲܪܝܵܐ ܢܦ݂ܲܠ ܒܲܓܼܙܵܪܵܐ ܘܐܲܥܕܲܝܼ ܓܸܙܪܵܐ</l>
<l n="256">ܘܕܲܠܡܵܐ ܕܹܐܒܹ̈ܐ ܦܣܲܩ̣ܘ ܒܲܛ̈ܢܵܬܼܵܐ ܘܦܲܪܪܸܬܘܼ ܐܸܢܹܝܢ ܀</l>
<l n="257">:ܕܲܠܡܵܐ ܓܼܝܣܵܐ ܦܣܲܩ̣ ܡ̣ܢ ܥܵܢ̈ܵܐ ܘܲܕܼܒܲܪ ܘܐܸܙܲܠ</l>
<l n="258">ܘܡܸܛܠ ܗܵܕܹܐ ܕܲܗܘ̤ܵܬܼ ܝܵܘܡ̇ܢ ܗܵܐ ܟܲܪܝܵܐ ܠܟܼܘܿܢ ܀</l>
<l n="259">:ܠܵܐ ܐܸܟܼܪܸܐ ܠܟܼܘܿܢ ܐܸܢܗܘ̤ ܕܓܼܕܼܫܲܬ̤ ܗܵܕܹܐ ܥܸܠܬܼܵܐ</l>
<l n="260">ܕܐܝܼܬܼ ܒܹܝܬܼ ܐܲܒܼܘܼܢ ܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ ܀</l>
<l n="261">:ܙܲܠܝܼܠܵܐܝܼܬܼ ܦܩܲܪܘ ܙܲܠܝܼܠܹ̈ܐ ܒܗܵܢܵܐ ܫܲܪܒܵܐ</l>
<l n="262">ܘܲܙܥܝܼܦܵܐܝܼܬܼ ܡܦܲܢܹܝܢ ܗ̄ܘ̣ܵܘ ܠܹܗ ܦܸܬܼܓܼܵܡ ܥܵܘ̣ܠܵܐ ܀</l>
<l n="263">:ܒܲܪ ܓܼܢܵܒܼܬܵܐ ܠܡܵܢ ܡܡܲܠܸܠ ܐܲܢ̄ܬܿ ܩܵܠܹ̈ܐ ܚܢܝܼܓܹ̈ܐ</l>
<l n="264">ܕܡܸܛܠܵܬܼܵܟ ܗܵܐ ܡܸܬܿܬܿܥܝܼܩܝܼܢ ܥܸܣܪܵܐ ܓܼܒܼܪ̈ܝܼܢ ܀</l>
<l n="265">:ܩܪܝܼ ܠܗܘܿܢ ܠܚܸܠܡܹ̈ܐ ܗܵܢܘܿ݁ܢ ܕܲܚܠܲܡ̣ܐܼ ܒܟܼܠܗܘܿܢ ܝܵܘܡܲܝ̈ܟ</l>
<l n="266">ܘܲܢܦܲܨܘܿܢܵܟ ܡ̣ܢ ܐܘܼܠܨܵܢܹ̈ܐ ܕܗܵܐ ܡܲܛܝܼ ܠܵܟ ܀</l>
<l n="267">:ܪܗܸܛ ܝܼܗܘܼܕܼܵܐ ܘܲܫܡ݂ܲܛ ܣܲܝܦܵܐ ܐܲܝܟ ܕܢܡܝܼܬܼܝܼܘܼܗܝ</l>
<l n="268">ܘܪܘܼܒܹܝܠ ܛܲܝܸܒܼ ܓܘܼܒܵܐ ܣܦܝܼܩܵܐ ܕܢܸܣܬܲܬܲܪ ܒܹܗ ܀</l>
<l n="269">ܫܕܼܵܐܘܼܗܝ ܐܲܚܵܘ̈ܗܝ ܟܲܕܼ ܒܵܟ݂ܹ̇ܐ ܗ̄ܘ̣ܵܐ ܘܲܡܪܝܼܡ ܩܵܠܹܗ: </l>

<pb ed="http://syriaca.org/bibl/1765" n="273"/>  
<l n="270">ܕܡ̇ܢܵܐ ܥܸܒܼ̇ܕܹܿܬܼ ܘܡ̇ܢܵܐ ܗ̄ܝܼ ܣܲܟܼܠܘܼܬܼܗܝ ܕܗܵܐ ܦܪܲܥܬܿܘܿܢܵܢܝ ܀</l>
<l n="271">:ܨܲܠܝܼ ܝܵܘܣܸܦ ܒܐܸܫܬܹܿܗ ܕܓܼܘܼܒܵܐ ܘܲܩ̣ܪܵܐ ܠܡܵܪܹܗ</l>
<l n="272">ܕܵܐܹ̇ܝܢ ܒܩܘܼܫܬܵܐ ܕܘܼܢ ܟܹܐܢܵܐܝܼܬܼ ܒܹܝܬܼ ܠܝܼ ܘܠܲܐܚܲܝ̈ ܀</l>
<l n="273">:ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ</l>
<l n="274">ܘܗܵܐ ܬܲܓܵܪܹ̈ܐ ܐܸܬܿܛܲܝܲܒܼܘ ܠܹܗ ܡ̣ܢ ܐܲܠܵܗܵܐ ܀</l>
<l n="275">:ܗܝ̤ ܟܹܐܢܘܼܬܼܵܐ ܛܲܝܒܲܬ̤ ܐܸܢܘܿܢ ܠܐܲܦܲܝ̈ ܓܘܼܒܵܐ</l>
<l n="276">ܕܢܹܐܬܼܘܿܢ ܢܦܲܝܓܼܘܼܢ ܬܲܡ̇ܢ ܛܲܗܪܵܐ ܡܸܛܠܵܬܹܗ ܀</l>
<l n="277">:ܩ̣ܪܸܒܼܘ ܬܲܓܵܪܹ̈ܐ ܠܐܲܦܲܝ̈ ܓܘܼܒܵܐ ܘܐܲܩܲܪܘ ܛܲܗܪܵܐ</l>
<l n="278">ܪܗܸܛܘ̣ ܣܵܪ̈ܘܿܚܹܐ ܠܐܲܦܲܝ̈ ܓܘܼܒܵܐ ܕܢܸܙܘܿܢ ܐܸܢܘܿܢ ܀</l>
<l n="279">:ܐܲܣܩܘܼܗܝ ܠܝܵܘܣܸܦ ܡ̣ܢ ܓܵܘ ܓܘܼܒܵܐ ܘܕܲܒܼܪܘܼܗܝ ܘܐܸܙܲܠܘ̣</l>
<l n="280">ܘܫܲܪܝܼܘ ܒܵܥܹ̇ܝܢ ܠܘܸܝܵܐ ܒܐܘܼܪܚܵܐ ܕܢܹܐܙܲܠ ܥܲܡܗܘܿܢ ܀</l>
<l n="281">:ܩ̣ܪܸܒܼܘ ܣܵܪ̈ܘܿܚܹܐ ܠܘܵܬܼ ܬܲܓܵܪܹ̈ܐ ܘܫܲܐܸܠܘ ܐܸܢܘܿܢ</l>
<l n="282">ܕܐܸܢ ܒܵܥܹ̇ܝܢ ܐ̄ܢܬܿܘܿܢ ܥܲܒܼܕܵܐ ܠܡܸܙܒܲܢ ܐܝܼܬܼ ܗ̄ܘ̣ ܨܹܐܕܲܝܢ ܀</l>
<l n="283">:ܛܲܠܝܵܐ ܥܠܲܝܡܵܐ ܕܫܲܦܝܼܪ ܚܸܙܘܹܗ ܘܲܪܓܼܝܼܓܼ ܣܲܓܿܝܼ</l>
<l n="284">ܕܚܲܟܿܝܼܡ ܘܝܵ̇ܕܲܥ ܠܲܡܫܲܡܵܫܘܼ ܥܒܝܼܪܵܐ ܘܐ̄ܢܵܫܵܐ ܀</l>
<l n="285">:ܡܲܝܬܹܿܝܢܲܢ ܠܹܗ ܘܚܵܙܹ̇ܝܢ ܐ̄ܢܬܿܘܿܢ ܠܹܗ ܩܘܿܨܘܼܢ ܛܝܼܡܵܘ̈ܗܝ</l>
<l n="286">ܗܲܒܼܘ ܠܲܢ ܛܝܼܡܹ̈ܐ ܘܲܕܼܒܲܪܘ ܥܲܒܼܕܵܐ ܘܙܸܠܘ ܒܲܫܠܵܡܵܐ ܀</l>
<l n="287">:ܪܗܸܛܘ̣ ܡܲܪ̈ܲܚܹܐ ܥܲܠ ܡܲܟܿܝܼܟܼܵܐ ܕܲܢܙܲܒܿܢܘܼܢܵܝܗܝ</l>
<l n="288">ܐܲܝܟ ܡ̇ܐ ܕܲܪܗܸܛܘ ܐܵܦ ܝܗ̄ܘܼܕܵܝܹ̈ܐ ܥܲܠ ܦܵܪܘܿܩܲܢ ܀</l>
<l n="289">:ܣܲܓܿܝܼ ܕܵܡܹ̇ܐ ܫܲܪܒܹܿܗ ܕܝܵܘܣܸܦ ܠܲܕܼܦܵܘܿܩܲܢ</l>
<l n="290">ܕܟܲܕܼ ܠܵܐ ܐܲܣܟܸܿܠ ܬܠܵܐ̣ܘܼܗܝ ܒܝܼܫܹ̈ ܠܥܸܠ ܡ̣ܢ ܩܲܝܣܵܐ ܀</l>
<l n="291">:ܚܲܪܡ̇ܢܵܐܝܼܬܼ ܣܥ݂ܲܪܘ ܡܲܪ̈ܵܚܹܐ ܒܗܵܘ̇ ܬܲܡܝܼܡܵܐ</l>
<l n="292">ܘܲܕܼܠܵܐ ܚܵܘܣܵܢ ܨܵܕܼܘ ܗ̄ܘ̣ܵܘ ܘܐܲܝܬܿܝܘܼܗܝ ܨܹܝܕܼ ܬܲܓܵܪܹ̈ܐ ܀</l>
<l n="293">:ܚܙ̣ܵܘ ܬܲܓܵܪܹ̈ܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܲܓܼܘ ܠܹܗ</l>
<l n="294">ܟܲܕܼ ܣܵܒܲܪܝܼܢ ܗ̄ܘ̣ܵܘ ܕܟܸܣܦܵܐ ܣܲܓܿܝܼ ܒܵܥܹ̇ܝܢ ܗ̄ܘ̣ܵܘ ܒܹܗ ܀</l>
<l n="295">:ܥܢ̣ܵܘ ܡܲܪ̈ܵܚܹܐ ܕܥܸܣܪܝܼܢ ܕܟܸܣܦܵܐ ܒܵܥܹ̇ܝܢܲܢ ܒܹܗ</l>
<l n="296">ܘܠܵܐ ܣܲܓܿܝܼܐܝܼܢ ܐܘܼܟܼܠܵܐ ܗ̄ܘ̣ ܕܝܵܘܡ̇ܐ ܗܲܒܼܘܼܢ ܘܣܲܒܼܘܼܢ ܀</l>
<l n="297">:ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܗܵܕܹܐ ܦܣܲܩ̣ܘ ܠܹܗ</l>
<l n="298">ܘܡܸܬܼܢܲܟܼܪܸܐ ܠܹܗ ܡ̣ܢ ܒܹܝܬܼ ܐܲܒܼܘܼܗܝ ܘܡ̣ܢ ܒܹܝܬܼ ܐܲܚܵܘ̈ܗܝ ܀</l>
<l n="299">:ܒܪܲܟ ܗ̄ܘ̣ܵܐ ܘܲܣܓܸܕܼ ܩܘܼܕܼܡܲܬܼ ܐܲܚܵܘ̈ܗܝ ܟܲܕܼ ܒܵܟܹ̇ܐ ܗ̄ܘ̣ܵܐ</l>
<l n="300">ܘܫܵܦ̈ܥܵܢ ܕܸܡܥܵܘ̈ܗܝ ܥܲܠ ܟܲܬܼܦܵܬܼܗܘܿܢ ܘܒܼܵܥܹܐ ܡܸܢܗܘܿܢ ܀</l>
<l n="301">:ܐܹܡܘܼܬܼ ܗܵܪܟܵܐ ܡ̣ܢ ܐܝܼܕܲܝ̈ܟܿܘܿܢ ܒܗܵܢ ܥܸܕܵܢܵܐ</l>
<l n="302">ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܪܵܐ ܒܒܹܝܬܼ ܢܘܼܟܼܪ̈ܵܝܹܐ ܀</l>
<l n="303">:ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܒܝܹܬܼ ܐܲܒܼܪܵܗܵܡ</l>
<l n="304">ܠܵܐ ܬܫܲܕܿܪܘܼܢܵܢܝ ܠܐܲܬܼܪ̈ܵܘܵܬܼܵܐ ܕܠܵܐ ܡܕܲܪܲܫ ܐ̄ܢܵܐ ܀</l>
<l n="305">ܡܸܛܠ ܝܲܥܩܘܿܒܼ ܗܵܐ ܟܲܪܝܵܐ ܠܝܼ ܕܫܵܒܹ̇ܩ ܐ̄ܢܵܐ ܠܹܗ: </l>

<pb ed="http://syriaca.org/bibl/1765" n="274"/>  
<l n="306">ܘܓܼܵܥ̇ܝܵܐ ܥܠܲܝܟܿܘܿܢ ܐܵܦ ܣܲܝܒܲܘܼܬܹܗ ܘܛܲܠܝܘܼܬܼܝ ܥܲܡܹܗ ܀</l>
<l n="307">:ܪܘܼܒܹܝܠ ܒܘܼܟܼܪܵܐ ܝܵ̇ܕܪܬܵܐ ܪܚܝܼܡܵܐ ܚܘܼܣ ܥܲܠ ܐܲܚܘܼܟ</l>
<l n="308">ܘܠܵܐ ܬܲܚܬܼܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܠܲܫܝܘܿܠ ܀</l>
<l n="309">:ܫܸܡܥܘܿܢ ܫܡܲܥܲܝܢܝ ܘܚܘܼܣ ܥܲܠ ܐܲܚܘܼܟ ܒܗܵܢ ܥܸܕܵܢܵܐ</l>
<l n="310">ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܕܵܐ ܠܒܹܝܬܼ ܢܘܼܟܼܪ̈ܵܝܹܐ ܀</l>
<l n="311">:ܝܗ̄ܘܼܕܼܵܐ ܙܪܝܼܙܵܐ ܘܓܼܘܼܪܝܵܐ ܕܐܲܝܵܐ ܢܛܘܼܠܘܼܢ ܪ̈ܲܚܡܲܝܟ</l>
<l n="312">ܘܠܵܐ ܬܥܝܼܩܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܩܫܝܼܬܼܵܐ ܀</l>
<l n="313">:ܣܲܚܦܹܗ ܪܘܼܒܹܝܠ ܕܲܚܩܹܗ ܫܸܡܥܘܿܢ ܙܥܲܩ̣ ܒܹܗ ܝܗ̄ܘܼܕܵܐ</l>
<l n="314">ܐܵܦ ܢܲܦܬܵܠܝ ܛܲܝܸܒܼ ܘܐܲܝܬܿܝܼ ܦܟܼܵܪܹ̈ܐ ܠܐܝܼܕܼܵܘ̈ܗܝ ܀</l>
<l n="315">:ܙܒܼܘܼܠܘܿܢ ܐܸܵܡܲ݁ܪ ܕܠܵܐ ܡܸܬܼܒܲܥ̈ܝܵܢ ܣܘܿܓܼܠܵܐ ܕܡܸܠܹ̈ܐ</l>
<l n="316">ܦܘܼܟܼܪܘܼܗܝ ܠܛܲܠܝܵܐ ܘܐܲܫܠܡܘܼܢܵܝܗܝ ܘܦܘܼܫܘܼܢ ܡܸܢܹܗ ܀</l>
<l n="317">:ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܠܲܝܬܿ ܬܘܼܒܼ ܡܸܠܹ̈ܐ</l>
<l n="318">ܬܠ̣ܵܐ ܗ̄ܘ̣ܵܐ ܥܲܝܢܵܘ̈ܗܝ ܠܐܲܦܲܝ̈ ܪܵܘܡ̇ܐ ܘܗܵܟܲܢ ܐܸܡ̣ܲܪ ܀</l>
<l n="319">:ܡܲܢ ܕܹܝܢ ܥܲܒܼ݂ܕܲܢܝ ܐܲܝܟ ܦܵܪܲܚܬܼܵܐ ܩܲܠܝܼܠ ܓܸܦܹ̈ܐ</l>
<l n="320">ܘܦܸܪܚܹ̇ܬܼ ܘܫܲܪܹܝܬܼ ܘܲܚܙܹ̇ܬܼ ܝܘܼܩܢܵܐ ܕܗܵܝ̇ ܣܲܝܒܲܘܼܬܼܵܐ ܀</l>
<l n="321">:ܡܲܢ ܕܹܝܢ ܝܲܗ̣̄ܒ ܠܝܼ ܩܵܠܵܬ ܕܪܲܥܡܵܐ ܕܚܲܣܝܼܢ ܡ̣ܢ ܟܠ</l>
<l n="322">ܘܲܩܥܹ̇ܝܬܼ ܡ̣ܢ ܫܹܠܝ ܘܲܫܡ݂ܲܥ ܐܲܒܼܘܼܢ ܩܵܠ ܪ̈ܘܼܥܵܡܲܝ ܀</l>
<l n="323">:ܡܲܢ̣ܘܼ ܢܹܐܙܲܠ ܢܲܦܸܠ ܒܐܸܕܼܡܵܗ̇ ܕܗܵܝ̇ ܣܲܝܒܿܘܼܬܼܵܐ</l>
<l n="324">ܕܗܵܐ ܒܲܪ ܢܸܕܪ̈ܲܝܟ ܗܵܐ ܡܸܬܿܛܲܪܲܦ ܒܐܲܢܼܪ̈ܵܘܵܬܼܵܐ ܀</l>
<l n="325">:ܡܲܢ̣ܘܼ ܩܵܪܸܒܼ ܠܪܵܘܡ̇ܐ ܪܲܒܵܐ ܕܙܲܠܝܼܠܘܼܬܼܵܐ</l>
<l n="326">ܘܲܡܚܵܙܹܐ ܠܵܗ̇ ܠܗܵܝ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܼܒܼ ܀</l>
<l n="327">:ܫܩ݂ܲܠܘ ܣܵܪ̈ܘܿܚܹܐ ܠܟܼܘܿܬܿܝܼܢ ܝܵܘܣܸܦ ܘܲܢܟ݂ܲܣܘ ܓܲܕܼܝܵܐ</l>
<l n="328">ܘܲܠܟܼܘܿܬܿܝܼܢܵܐ ܦܲܠܦܲܠܘܗ̇ ܒܲܕܼܡ̇ܐ ܘܫܲܕܿܪܘܼܗ̇ ܠܐܲܒܼܘܼܗܝ ܀</l>
<l n="329">:ܟܲܕܼ ܥܸܠܲܬ̤ ܗ̄ܘ̣ܵܬܼ ܗܵܒ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܿܒܼ</l>
<l n="330">ܘܐܸܡ݂ܲܪܘ ܗ̄ܘ̣ܵܘ ܠܹܗ ܣܲܒܼ ܐܸܫܬܵܘܕܲܥ ܠܵܟ ܟܘܿܬܿܝܼܢܵܐ ܀</l>
<l n="331">:ܐܸܢ ܕܲܒܼܪܵܟ ܗ̄ܝܼ ܘܐܸܢ ܕܚܲܒܿܝܼܒܼܵܟ ܠܵܐ ܝܵ̇ܕܲܥܝܼܢܲܢ</l>
<l n="332">ܕܲܒܼܓܼܵܘ ܚܘܼܪܒܐ ܚܢܲܢ ܐܸܫܟܲܚܢܵܗ̇ ܟܲܕܼ ܦܵܗܹ̇ܝܢܲܢ ܀</l>
<l n="333">:ܡܸܕܼܡ̇ܐ ܠܟܼܘܿܬܿܝܼܢ ܝܵܘܣܸܦ ܠܵܐ ܝܵܕܼܥ̇ܝܼܢܲܢ</l>
<l n="334">ܘܐܸܠܘܼܗܵܕܿܐ ܗ̄ܝܼ ܠܵܐ ܬܸܬܼܚܲܡܲܬܼ ܥܲܠ ܕܣܲܒܲܪܢܵܟ ܀</l>
<l n="335">:ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܠܟܼܘܿܬܿܝܼܢ ܝܵܘܣܸܦ ܕܒܲܕܼܡ̇ܐ ܨܒܼܝܼܥܵܐ</l>
<l n="336">ܘܐܲܚܕܹܿܗ ܓܘܼܢܚܵܐ ܘܐܲܝܠܸܠ ܘܲܒܼܟܼܵܐ ܡܲܪܝܼܪܵܐܝܼܬܼ ܀</l>
<l n="337">:ܡܲܢ̣ܘܼ ܬܲܒܿܪܹܗ ܠܚܘܼܛܪܵܐ ܕܣܲܝܒܿܘܼܬܼܝ ܣܵܡܹ̇ܟ ܠܐܲܒܼܘܼܗܝ</l>
<l n="338">ܕܢܸܦܠܹ̇ܬܼ ܡܸܟܹܿܝܠ ܘܠܲܝܬܿ ܬܘܼܒܼ ܕܐܵܚܹ̇ܕܼ ܘܲܡܥܲܕܿܪ ܠܝܼ ܀</l>
<l n="339">:ܡܲܢ̣ܘܼ ܕܲܥܸܟ ܫܪܵܓܼܵܐ ܕܐܲܒܼܘܼܗܝ ܕܲܦܠܸܐ ܢܘܼܗܪܹܗ</l>
<l n="340">ܘܲܒܼܟܲܪܝܘܼܬܹܗ ܡܸܬܿܬܲܩܲܠ ܐ̄ܢܵܐ ܐܲܝܟ ܕܲܒܼܚܸܫܟܵܐ ܀ </l>

<pb ed="http://syriaca.org/bibl/1765" n="275"/>  
<l n="341">:ܡܲܢ̣ܘܼ ܩܲܛܦܹܗ ܠܦܸܩܚܵܐ ܪܓܼܝܓܼܵܐ ܕܒܲܣܝܼܡ ܪܹܚܹܗ</l>
<l n="342">ܘܲܓܼܕܲܠ ܝܲܗ̣̄ܒ ܠܝܼ ܟܠܝܼܠܵܐ ܕܟܼܘܼ̈ܒܹܿܐ ܒܟܼܠܗܘܿܢ ܝܵܘܡܲܝ̈ ܀</l>
<l n="343">:ܡܲܢ̣ܘܼ ܢܩ݂ܲܫ ܠܝܼ ܓܢܘܿܢܵ ܕܐܸܒܼܠܵܐ ܒܗܵܢܵܐ ܙܲܒܼܢܵܐ</l>
<l n="344">ܘܲܚܠܵܦ ܪܸܩܕܼܵܐ ܗܵܐ ܡܲܪܩܸܕܼ ܐ̄ܢܵܐ ܘܲܡܒܲܟܸܿܐ ܐ̄ܢܵܐ ܀</l>
<l n="345">:ܣܕܲܩ ܗ̄ܘ̣ܵܐ ܡ̇ܐܢܵܘ̈ܗܝ ܘܲܠܒܸ݂ܫ ܣܲܩܵܐ ܘܝܼܬܼܒܼ ܒܐܸܒܼܠܵܐ</l>
<l n="346">ܘܲܦܪ݂ܲܣ ܩܕܼܵܡ̇ܘܗܝ ܠܟܼܘܿܬܼܝܼܢ ܝܵܘܣܸܦ ܘܡܸܬܼܝܒܲܩܸܐ ܒܵܗ̇ ܀</l>
<l n="347">:ܐܲܝܟܲܢ ܐܸܣܒܲܪ ܥܲܠ ܡܲܦܲܩܬܵܟ ܠܵܐ ܝܵ̇ܕܲܥ ܐ̄ܢܵܐ</l>
<l n="348">ܘܒܲܐܝܠܹܝܢ ܦܘܼܪ̈ܣܹܐ ܦܪܲܫܬܿ ܒܲܪ ܢܸܕܼܪ̈ܲܝ ܡ̣ܢ ܒܹܝܬܼ ܐܲܒܼܘܼܟ ܀</l>
<l n="349">:ܐܸܢ ܗܘ̤ ܕܐܲܝܵܐ ܬܲܒܼܪܵܟ ܒܐܘܼܪܚܵܐ ܠܵܐ ܫܲܪܝܼܪܵܐ</l>
<l n="350">ܕܥܲܡ ܟܘܿܬܿܝܼܢܵܟ ܐܵܦ ܥܲܠ ܡ̇ܘܬܵܟ ܥܲܠ ܐܸܬܼܒܲܕܲܩ ܀</l>
<l n="351">:ܕܲܠܡܵܐ ܕܓܼܣܵܐ ܦܲܪܫܹܗ ܠܲܪܘܼܡܝ ܡ̣ܢ ܒܹܝܬܼ ܐܲܒܼܘܼܗܝ</l>
<l n="352">ܘܠܵܐ ܐܸܫܬܿܡܥܲܬ̤ ܕܐܸܬܵܐ ܓܼܝܣܵܐ ܠܐܲܬܼܪܵܐ ܗܵܢܵܐ ܀</l>
<l n="353">:ܕܲܠܡܵܐ ܚܣܵܡܵܐ ܦܲܪ̣ܫܹܗ ܠܚܲܒܿܝܼܒܼܝ ܡ̣ܢ ܒܹܝܬܼ ܐܲܒܼܘܼܗܝ</l>
<l n="354">ܐܝܼܬܼ ܬܘܼܟܼܠܵܢܵܐ ܥܲܠ ܟܹܐܢܘܼܬܼܵܐ ܕܬܼܵܒܼ̇ܥܵܐ ܕܝܼܠܵܗ̇ ܀</l>
<l n="355">:ܫܲܕܲܪ ܝܼܥܩܘܿܒܼ ܘܐܲܝܬܿܝܼ ܠܲܒܼܢܵܘ̈ܗܝ ܡ̣ܢ ܠܘܵܬܼ ܥܵܢܵܐ</l>
<l n="356">ܘܫܲܐܸܠ ܐܸܢܘܿܢ ܡܸܛܠ ܝܵܘܣܸܦ ܕܡ̇ܢܵܐ ܓܲܕܼܫܹܗ ܀</l>
<l n="357">:ܓܲܙ̣ ܗ̄ܘ̣ܵܐ ܘܲܫܕܼܵܐ ܚܸܘܵܪ̈ܵܬܹܗ ܩܕܼܵܡ ܥܲܝܢܲܝ̈ܗܘܿܢ</l>
<l n="358">ܟܲܕܼ ܒܵܟܹ̇ܐ ܗ̄ܘ̣ܵܐ ܘܡܸܬܼܟܲܫܲܦ ܗ̄ܘ̣ܵܐ ܘܒܼܵܥܹ̇ܐ ܡܸܢܗܘܿܢ ܀</l>
<l n="359">:ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܠܵܐ ܡܸܬܿܕܲܓܼܠ</l>
<l n="360">ܕܡ̇ܢܵܐ ܓܼܕܫܹܗ ܠܝܵܘܸܣܦ ܕܐܸܬܼܵܐ ܨܹܝܕܼ ܡܲܪܥܝܼܬܼܵܐ ܀</l>
<l n="361">:ܥܢ̣ܵܐܘܼܗܝ ܗܸܢܘ̣ܿܢ ܟܲܕܼ ܒܵܪܹܝܢ ܗ̄ܘ̣ܵܘ ܕܲܓܵܠܵܐܝܼܬܼ</l>
<l n="362">ܘܲܒܼܡܵܘ̈ܡܵܬܼܵܐ ܡܸܬܼܚܲܫܚܝܼܢ ܠܹܗ ܕܠܵܐ ܝܵ̇ܕܲܥܝܼܢܲܢ ܀</l>
<l n="363">:ܥܵܘܠܵܐܝܼܬܼ ܒܵܟܹ̇ܝܢ ܐܸܢܘܿܢ ܩܕܼܵܡ ܐܲܒܼܘܼܗܘܿܢ</l>
<l n="364">ܘܗܲܝܡܸܢ ܐܸܢܘܿܢ ܝܲܥܩܘܿܒܼ ܣܵܒܼܵܐ ܕܠܵܐ ܝܵ̇ܕܲܥܝܼܢܲܢ ܀</l>
<l n="365">:ܠܬ̣ܵܐ ܗ̄ܘ̣ܵܐ ܝܲܥܩܘܿܒܼ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ</l>
<l n="366">ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀</l>
<l n="367">:ܐܲܢ̄ܬܿ ܐܲܠܵܗܵܐ ܥܵܢܹ̇ܐ ܠܟܹܐܢܹ̈ܐ ܐܲܝܟ ܛܲܝܒܿܘܼܬܹܗ</l>
<l n="368">ܥܢܝܼܘܗܝ ܐܲܢ̄ܬܿ ܠܲܪܚܘܼܡܝ ܐܵܦ ܢܲܛܲܪܲܝܗܝ ܐܲܝܟܵܐ ܕܐܝܼܬܼܵܘܗܝ ܀</l>
<l n="369">:ܦܪܘܿܣ ܠܹܗ ܟܸܢܦܵܟ ܕܢܸܣܬܲܬܲܪ ܒܹܗ ܡ̣ܢ ܢܸܟܼܝܵܢܹ̈ܐ</l>
<l n="370">ܘܥܲܕܼ ܩܲܝܵܡ ܐ̄ܢܵܐ ܐܲܫܘܵܢܝ ܕܐܸܚܙ̣ܐ ܩܢܘܿܡܹܗ ܦܲܬܝܵܐ ܀</l>
<l n="371">:ܥܲܕܼܠܵܐ ܐܸܚܘܿܬܼ ܠܘܵܬܼ ܥܲܢܝܼ̈ܕܹܐ ܐܲܫܘܵܢܝ ܕܐܸܚܙܹܝܘܗܝ</l>
<l n="372">ܘܐܹܣܝܼܡ ܣܸܦܘܵܬܼܝ ܥܲܠ ܣܸܦܘܿܬܹܗ ܘܗܵܝܕܹܿܝܢ ܐܹܡܘܼܬܼ ܀ </l>

<pb ed="http://syriaca.org/bibl/1765" n="276"/>  
<l n="373">:ܥܲܠ̣ܘ ܬܲܠܵܪܹ̈ܐ ܠܒܹܝܬܼ ܡܸܨܪ̈ܵܝܹܐ ܘܝܵܘܣܸܦ ܥܲܡܗܘܿܢ</l>
<l n="374">ܟܲܕܼ ܚܵܕܹܝܢ ܗ̄ܘ̣ܵܘ ܘܡܸܬܿܕܲܡܪܝܼܢ ܗ̄ܘ̣ܵܘ ܡܸܛܠܵܬܹܗ ܀</l>
<l n="375">:ܫܲܝܢܵܐ ܚܙ݂ܲܩ ܒܵܗ̇ ܒܐܘܼܪܚܲܢ ܡ̣ܢ ܗܵܘ̇ ܝܵܘܡ̇ܐ</l>
<l n="376">ܕܗܵܢܵܐ ܥܲܒܼܕܵܐ ܕܐܸܣܬܲܩܒܲܠ ܠܲܢ ܕܢܹܐܙܲܠ ܥܲܡܲܢ ܀</l>
<l n="377">:ܥܒܼܵܕܵܘ̈ܗܝ ܕܡ̇ܪܝܵܐ ܐܝܼܬܼ ܒܲܠܝܘܼܬܹܗ ܕܗܵܢܵܐ ܛܲܠܝܵܐ</l>
<l n="378">ܕܡܸܬܼܢܲܛܪܝܼܢܲܢ ܡ̣ܢ ܢܸܟܼܝܵܢܹ̈ܐ ܡܸܛܠܵܬܹܗ ܀</l>
<l n="379">:ܕܠܵܐ ܗܘ̤ܵܐ ܥܲܒܼܕܵܐ ܗ̄ܘ̣ ܚܢܲܢ ܝܵܕܼܥ̇ܝܼܢܲܢ ܫܲܪܝܼܪܵܐܝܼܬܼ</l>
<l n="380">ܘܠܵܐ ܘܵܠܹ̇ܐ ܠܹܗ ܕܒܲܕܡܘܼܬܼ ܥܲܒܼܕܸܵܐ ܢܸܫܬܲܥܒܲܕܼ ܠܹܗ ܀</l>
<l n="381">:ܥܲܠ̣ܘ ܬܲܓܼܵܪܹ̈ܐ ܠܲܩܕܼܵܡ ܝܵܘܣܸܦ ܘܲܒܼܥ̣ܵܘ ܡܸܢܹܗ</l>
<l n="382">ܕܐܲܟܼܘܿܠ ܝܵܘܣܸܦ ܘܐܸܫܬܲܝ ܥܲܡܲܢ ܘܐܲܥܒܲܪ ܐܸܒܼܠܵܐ ܀</l>
<l n="383">:ܠܵܐ ܬܸܟܼܪܸܐ ܠܵܟ ܡܸܛܠ ܙܲܒܼܢܵܐ ܕܐܸܣܬܲܩܒܲܠ ܠܵܟ</l>
<l n="384">ܕܒܲܪ ܚܹܐܪܹ̈ܐ ܐܲܢ̄ܬܿ ܘܠܵܘ ܦܠܼܓܼܝܼܢܲܢ ܐܵܦ ܥܲܠ ܗܵܕܹܐ ܀</l>
<l n="385">:ܢܦܲܩ̣ ܦܘܼܛܝܼܦܵܪ ܘܲܚܙ̣ܵܝܗܝ ܠܝܵܘܣܸܦ ܨܹܝܕܼ ܬܲܓܵܪܹ݁ܐ</l>
<l n="386">ܘܐܸܬܼܪܲܓܼܪܲܓܼ ܠܹܗ ܠܫܘܼܦܪܹܗ ܦܲܐܝܵܐ ܘܫܲܪܝܼ ܕܢܹܐܡܲܪ ܀</l>
<l n="387">:ܕܲܠܡܵܐ ܥܲܒܼܕܵܐ ܗ̄ܘ̣ ܗܵܢܵܐ ܛܲܠܝܵܐ ܗܲܒܼܘܼܢܵܝܗܝ ܠܝܼ</l>
<l n="388">ܘܐ̄ܢܵܐ ܝܵܗܹ̇ܒܼ ܐ̄ܢܵܐ ܛܝܼܡܵܘ̈ܗܝ ܣܲܓܿܝܼ ܒܚܲܕܼܘܵܐ ܪܲܒܵܐ ܀</l>
<l n="389">:ܐ̄ܡܲܪܘ ܬܲܓܵܪܹ̈ܐ ܕܐܸܢ ܗܘ̤ ܕܨܵܒܹ̇ܐ ܕܢܹܐܙܲܠ ܥܲܡܵܟ</l>
<l n="390">ܡ̇ܢ ܟܵܠܹ̇ܐ ܠܹܗ ܥܸܣܪܝܼܢ ܕܟܸܣܦܵܐ ܗ̄ܘ̣ ܢܹܐܙܲܠ ܥܲܡܵܟ ܀</l>
<l n="391">:ܫܩܲܠܘ̣ ܬܲܓܵܪܹ̈ܐ ܛܝܼܡܵܘ̈ܗܝ ܕܝܵܘܣܸܦ ܡ̣ܢ ܦܘܿܛܝܼܦܵܪ</l>
<l n="392">ܘܲܩ̣ܪܸܒܼܘ ܨܹܐܕܼܵܘܗܝ ܘܲܡܢܲܫܩܝܼܢ ܠܹܗ ܘܒܼܵܥܹ̇ܝܢ ܡܸܢܹܗ ܀</l>
<l n="393">:ܠܵܐ ܬܸܟܼܪܸܐ ܠܵܟ ܝܵܘܣܸܦ ܛܲܠܝܵܐ ܡܸܛܠ ܗܵܕܹܐ</l>
<l n="394">ܘܠܵܐ ܬܸܬܼܚܲܡܲܬܼ ܕܲܫܩ݂ܲܠܢ ܛܝܼܡܲܝ̈ܟ ܕܲܨܪܝܼܟܼܝܼܢܲܢ ܀</l>
<l n="395">:ܐܸܡ̣ܲܪ ܝܵܘܣܸܦ ܐܘܿ ܬܲܓܼܵܪܹ̈ܐ ܙܸܠܘ ܒܲܫܠܵܡܵܐ</l>
<l n="396">ܡ̇ܪܝܵܐ ܢܒܲܪܸܟ ܡܲܪ̈ܗܵܛܲܝܟܿܘܿܢ ܥܕܲܡ̇ܐ ܠܥܵܠܲܡ ܀</l>
<l n="397">:ܗ̤ܝ ܟܹܐܢܘܼܬܼܵܐ ܩܪܵܬ̤ ܠܦܘܿܛܝܼܦܵܪ ܡ̣ܢ ܓܵܘ ܒܲܝܬܹܿܗ</l>
<l n="398">ܕܢܹܐܬܸܐ ܘܢܸܙܒܸܿܢ ܥܲܒܼܕܵܐ ܕܡܲܡܐܠܸܟ ܥܲܠ ܡܸܨܪ̈ܵܝܹܐ ܀</l>
<l n="399">:ܕܒܲܪ̣ ܦܘܿܛܝܼܦܵܪ ܥܲܒܼܕܵܐ ܘܲܢܦܼ݂ܩ ܡ̣ܢ ܒܹܝܬܼ ܫܘܼܩܹ̈ܐ</l>
<l n="400">ܘܐܲܫܠܸܡ ܒܐܝܼܕܹܗ ܟܠܹܗ ܒܲܝܬܹܿܗ ܠܲܡܕܲܒܵܪܘܼ ܀</l>
<l n="401">:ܝܲܗ̣̄ܒܼܠܹܗ ܘܙܲܗܪܹܗ ܕܟܼܠܹܗ ܓܲܙܹܗ ܕܫܲܠܝܼܛ ܗ̄ܘ̣ܵܐ ܒܹܗ</l>
<l n="402">ܕܲܚܙܝܼ ܘܕܲܒܲܪ ܚܲܟܿܝܼܡܵܐܝܼܬܼ ܐܲܝܟ ܨܸܒܼܝܵܢܵܟ ܀</l>
<l n="403">:ܪܗܸܛ ܗ̄ܘ̣ܵܐ ܘܣܲܒܲܪ ܠܲܒܼܢܲܝ̈ ܒܲܝܬܹܿܗ ܟܲܕܼ ܐܵܡܲ݁ܪ ܠܗܘܿܢ</l>
<l n="404">ܕܬܼܵܘ ܦܘܼܩܘ ܘܲܚܙܵܘ ܥܲܒܼܕܵܐ ܦܲܐܝܵܐ ܕܐܸܣܬܲܩܒܲܠ ܠܲܢ ܀</l>
<l n="405">:ܫܲܦܝܼܪ ܚܸܙܘܹܗ ܘܲܦܠܸܐ ܓܵܘܢܹܗ ܡܗܝܼܪ ܦܲܪܨܘܿܦܹܗ</l>
<l n="406">ܠܘܲܪܕܵܐ ܕܵܡܹ̇ܐ ܘܲܠܫܘܿܫܲܢܹ̈ܐ ܒܙܲܒܼܢܲܝ̈ ܢܝܼܣܵܢ ܀</l>
<l n="407">ܚܙܵܬ̤ ܫܵܛܝܼܬܼܵܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܓܲܬ̤ ܠܹܗ: </l>

<pb ed="http://syriaca.org/bibl/1765" n="277"/>  
<l n="408">ܘܒܲܕܼܡܘܼܬܼ ܢܘܼܪܵܐ ܣܸܦܲܬ̤ ܗ̄ܘ̣ܵܬܼ ܒܵܗ̇ ܪܸܓܲܬܼ ܦܲܓܼܪܹܗ ܀</l>
<l n="409">:ܐܲܝܟ ܐܲܪܝܘܿܬܼܵܐ ܫܸܘܪܲܬ̤ ܥܲܠ ܬܲܡܝܼܡܵܐ</l>
<l n="410">ܠܲܡܢܲܟܵܬܼܘܼ ܦܲܓܼܪܹܗ ܘܢܲܦܫܹܗ ܒܙܲܠܝܼܠܘܼܬܼܵܗ̇ ܀</l>
<l n="411">:ܕܼܚܠܲܬ̤ ܥܲܝܢܵܢ̈ܗ̇ ܒܚܸܟܼܠܵܐ ܨܕܼܝܼܕܼܵܐ ܕܢܲܗܝܼܪ ܣܲܓܿܝܼ</l>
<l n="412">ܘܓܸܕܼܠܲܬ̤ ܪܹܫܵܗ̇ ܒܐܘܼܡ̇ܢܘܼܬܼܵܐ ܘܩܵܡܲܬ̤ ܩܘܼܕܼܡ̇ܘܗܝ ܀</l>
<l n="413">:ܡܲܪܩܲܬ̤ ܓܘܼܫܡܵܗ̇ ܣܵܡܲܬ̤ ܪܹܝܚܵܗ̇ ܘܲܬܼܠܵܬ̤ ܕܲܗܒܼܵܐ</l>
<l n="414">ܘܩܵܡܲܬ̤ ܩܘܼܡ̇ܘܗܝ ܕܠܵܐ ܟܘܼܚܵܕܼܵܐ ܒܙܲܠܝܼܠܘܼܬܼܵܐ ܀</l>
<l n="415">:ܠܸܒܲܫܲܬ̤ ܒܘܼܨܵܐ ܥܲܡ ܫܹܐܪ̈ܝܹܐ ܬܠܵܬܼ ܗܲܡܢܝܼܪܹ̈ܐ</l>
<l n="416">ܘܬܸܪܨܲܬ̤ ܠܩܘܼܒܼܠܹܗ ܘܲܡܫܲܓܿܫܵܐ ܠܹܗ ܟܲܕܼ ܐܵܡܪܵܐ ܠܹܗ ܀</l>
<l n="417">:ܚܘܼܪ ܒܝܼ ܝܵܘܣܸܦ ܕܫܲܦܝܼܪܵܐ ܐ̄ܢܵܐ ܘܛܵܒܼ ܦܲܐܝܵܐ ܐ̄ܢܵܐ</l>
<l n="418">ܘܲܪܓܼܝܼܓܼܵܐ ܐ̄ܢܵܐ ܘܲܛܥܝܼ ܥܲܡܵܟ ܘܲܕܼܒܹܝܬܼ ܐܲܒܼܘܼܟ ܀</l>
<l n="419">:ܩܪܵܬܹܗ ܕܢܹܐܟܼܘܿܠ ܘܠܵܐ ܒܸܣܡܲܬ̤ ܠܹܗ ܕܢܹܐܟܼܘܿܠ ܥܲܡܵܗ̇</l>
<l n="420">ܘܡܸܙܓܲܬ̤ ܚܲܡܪܵܐ ܘܒܲܣܲܪ ܘܲܫܕܼ݂ܵܗ̇ ܠܙܲܠܝܼܠܘܼܬܼܵܗ̇ ܀</l>
<l n="421">:ܡ̇ܐ ܕܩܵܪܝܵܐ ܗ̄ܘ̣ܵܬܼ ܘܠܵܐ ܥܵܢܹ̇ܐ ܠܵܗ̇ ܚܵܪܲܬ̤ ܒܐܲܪܥܵܐ</l>
<l n="422">ܘܡ̇ܐ ܕܐܵܡܪܵܐ ܠܹܗ ܘܠܵܐ ܡܦܲܢܸܐ ܠܵܗ̇ ܐܲܝܠܸܠ ܦܘܼܡ̇ܗ̇ ܀</l>
<l n="423">:ܡ̇ܐ ܕܚܵܝܪܵܐ ܒܹܗ ܬܠܸܐ ܗ̄ܘ̣ܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ</l>
<l n="424">ܘܡ̇ܐ ܕܪܵܡܙܵܐ ܠܹܗ ܐܲܢܝܼܕܼ ܪܹܫܹܗ ܢܦܲܩ̣ ܠܲܥܒܼܵܕܹܗ ܀</l>
<l n="425">:ܥܵܐܹ̇ܠ ܘܢܵܦܹ̇ܩ ܫܵܪܹܐ ܘܫܵܩܹ̇ܠ ܗܝ̤ ܒܲܠܘܝܼܬܹܗ</l>
<l n="426">ܘܠܵܐ ܡܸܫܬܲܐܠܵܐ ܠܡܸܦܲܫ ܡܸܢܹܗ ܐܵܦܠܵܐ ܩܲܠܝܼܠ ܀</l>
<l n="427">:ܫܲܪܝܲܬ̤ ܕܬܹܐܡܲܪ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ</l>
<l n="428">ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܫܡܘܿܥܹ̈ܐ ܀</l>
<l n="429">:ܝܵܘܣܸܦ ܠܵܐ ܬܸܒܼܣܸܐ ܒܝܼ ܕܡ̇ܪܬܵܟ ܐܝܼܬܲܝ</l>
<l n="430">ܘܠܵܐ ܬܸܬܼܚܲܡܲܬܼ ܕܥܲܒܼܕܲܢ ܐܝܼܬܿܝܟ ܕܠܵܐ ܦܘܼܠܵܓܼܵܐ ܀</l>
<l n="431">:ܐܸܢܗܘ̤ ܕܬܸܬܿܟܦܝܼܣ ܘܬܸܥܒܸܿܕܼ ܨܼܒܼܝܵܢܝ ܕܐܸܡ̇ܪܹܬܼ ܠܵܟ</l>
<l n="432">ܥܒܼ̇ܕܵܐ ܐ̄ܢܵܐ ܠܵܟ ܡ̇ܪܵܐ ܠܢܸܟܼܣܲܝ̈ ܘܲܠܩܸܢܝܵܢܲܝ̈ ܀</l>
<l n="433">:ܐܸܢ ܕܵܚܹ̇ܠ ܐܲܢ̄ܬܿ ܡ̣ܢ ܦܘܿܛܝܼܦܵܪ ܡ̇ܪܹܗ ܕܒܲܝܬܵܐ</l>
<l n="434">ܥܵܒܼ̇ܕܵܐ ܐ̄ܢܵܐ ܠܵܟ ܦܘܼܪܣܵܐ ܐ̄ܚܪܹܢܵܐ ܘܠܵܐ ܕܵܚܹ̇ܠ ܐܲܢ̄ܬܿ ܀</l>
<l n="435">:ܐܹܫܲܕܲܪ ܠܹܗ ܣܲܡܵܐ ܘܐܸܩܛܠܝܼܘܗܝ ܐܲܝܟܵܐ ܕܐܝܼܬܼܵܘܗܝ</l>
<l n="436">ܘܐܲܢ̄ܬܿ ܬܸܗܘܸܐ ܠܝܼ ܓܲܒܼܪܵܐ ܘܡ̇ܪܵܐ ܘܐܵܦ ܝܵܪܘܿܬܼܵܐ ܀</l>
<l n="437">:ܐܵܡ̇ܪܵܐ ܐ̄ܢܵܐ ܠܵܟ ܐ̄̇ܪܵܙܵܐ ܐ̄ܚܪܹܢܵܐ ܕܒܹܝܬܼ ܠܝܼ ܘܐܵܦ ܠܵܟ</l>
<l n="438">ܕܐܝܼܬܼ ܗ̄ܘ̣ ܨܹܐܕܲܝ ܓܲܙܵܐ  ܪܲܒܵܐ ܕܠܵܐ ܡܸܣܬܲܝܲܟ ܀</l>
<l n="439">:ܫܡ݂ܲܥ ܗ̄ܘ̣ܵܐ ܝܵܘܣܸܦ ܫܲܪܒܵܐ ܗܵܢܵܐ ܘܙܵܥܲܬ̤ ܢܲܦܫܹܗ</l>
<l n="440">ܘܫܲܪܝܼ ܡܢܲܦܸܨ ܡ̇ܐܢܵܘ̈ܗܝ ܘܩܵܥܹ̇ܐ ܕܠܵܐ ܒܵܥܹ̇ܢܵܐ ܀</l>
<l n="441">:ܠܵܐ ܡ̇ܘܬܲܪ ܠܝܼ ܥܘܼܬܼܪܵܐ ܕܲܕܡ̇ܐ ܡܸܬܼܐܫܵܕܼ ܒܹܗ</l>
<l n="442">ܘܠܵܐ ܩܵܢܹ̇ܐ ܐ̄ܢܵܐ ܩܸܢܝܵܢ ܥܵܘ̣ܠܵܐ ܕܠܵܐ ܡܸܬܼܩܲܕܹܿܐ ܀ </l>

<pb ed="http://syriaca.org/bibl/1765" n="278"/>  
<l n="443">:ܟܦܝܼܪ ܒܹܗ ܒܥܘܼܬܼܪܵܐ ܕܥܵܘ̣ܠܵܐ ܡܫܲܟܸܿܢ ܠܲܕܼܚܵܐܲ݁ܪ ܒܹܗ</l>
<l n="444">ܘܠܵܐ ܡܸܬܼܩܲܕܲܝܵܢ ܐܵܦ ܣܝܼ̈ܡܵܬܼܵܐ ܕܲܕܡ̇ܐ ܝܵܗ̈ܒܵܢ ܀</l>
<l n="445">:ܠܵܐ ܚܵܫܹ̇ܠ ܐ̄ܢܵܐ ܢܸܟܼܠܵܐ ܕܥܵܘ̣ܠܵܐ ܥܲܠ ܬܲܡܝܼܡܵܐ</l>
<l n="446">ܘܠܵܐ ܡܛܲܡܲܐ ܐܢܵܐ ܥܲܪܣܵܐ ܕܟܼܝܼܬܼܵܐ ܕܫܵܘܬܵܦܘܼܬܼܵܐ ܀</l>
<l n="447">:ܐܝܼܬܼ ܗ̄ܘ̣ ܨܹܐܕܲܝ ܡܲܠܟܵܐ ܫܒܼܝܼܚܵܐ ܕܥܵܡܲ݁ܪ ܒܪܵܘܡ̇ܐ</l>
<l n="448">ܕܐܸܢ ܗܘ̤ ܕܚܵܙܹ̇ܐ ܕܐܸܥܒܸܿܕܼ ܗܵܕܹܐ ܗܵܐ ܫܵܐܹ̇ܛ ܠܝܼ ܀</l>
<l n="449">:ܬܠܵܐ̣ ܗ̄ܘ̣ܵܐ ܝܵܘܣܸܦ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܲܘܡ̇ܐ</l>
<l n="450">ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀</l>
<l n="451">:ܐܲܢ̄ܬܿ ܐܲܣܸܩܬܵܢܝ ܡ̣ܢ ܓܵܘ ܓܼܘܒܵܐ ܕܲܫܕܼܵܢܝ ܪܘܼܒܹܝܠ</l>
<l n="452">ܘܐܲܢ̄ܬܿ ܦܲܨܝܼܬܵܢܝ ܡ̣ܢ ܣܲܦܣܹܪܵܐ ܕܲܠܛܝܼܫܵܐ ܗ̄ܘ̣ܵܬܼ ܀</l>
<l n="453">:ܐܲܢ̄ܬܿ ܐܲܥܸܠܬܵܢܝ ܠܒܹܝܬܼ ܡܸܨܪ̈ܵܝܹܐ ܒܚܲܝܠܵܟ ܪܲܒܵܐ</l>
<l n="454">ܩܘܼܡ ܠܝܼ ܗܵܫܵܐ ܐܵܦ ܥܲܕܲܪܲܝܢܝ ܡ̣ܢ ܡܸܨܪܵܝܬܵܐ ܀</l>
<l n="455">:ܥܲܠ̣ ܗ̄ܘ̣ܵܐ ܝܵܘܣܸܦ ܠܲܡܨܲܠܵܝܘܼ ܒܓܼܵܘ ܬܵܘܢܵܐ</l>
<l n="456">ܘܥܸܠܲܬ̤ ܒܵܬܼܪܹܗ ܗܝ̤ ܫܵܛܝܼܬܼܵܐ ܘܐܸܚܕܲܬ̤ ܬܲܪܥܵܐ ܀</l>
<l n="457">:ܥܦܲܩܬܹܗ ܢܫܲܩܬܹܗ ܘܒܼܵܟܼܝܵܐ ܩܘܼܕܼܡ̇ܘܗܝ ܘܒܼܵܥ̇ܝܵܐ ܡܸܢܹܗ</l>
<l n="458">ܕܐܸܠܵܐ ܪܚܸܡܬܼܵܟ ܚܙܝܼ ܠܵܐ ܬܲܣܠܹܝܢܝ ܒܲܪ ܥܸܒܼܪ̈ܵܝܹܐ ܀</l>
<l n="459">:ܘܐܸܢ ܠܵܐ ܬܸܬܿܛܦܝܼܣ ܘܬܸܥܒܸܿܕܼ ܨܼܒܼܝܵܢ ܒܡܵܢ ܕܐܹܡ݂ܲܪ ܠܵܟ</l>
<l n="460">ܚܵܒܲܫܵܐ ܐ̄ܢܵܐ ܠܵܟ ܒܓܼܘܼܒܵܐ ܪܲܒܵܐ ܕܒܹܝܬܼ ܐܲܣܝܼܪܹ̈ܐ ܀</l>
<l n="461">:ܘܐܸܢ ܗܘ̤ ܕܬܸܬܿܛܦܝܼܣ ܘܬܲܪܟܸܿܢ ܪܹܫܵܟ ܠܡܸܠܲܝ̈ ܘܲܦܝܵܣܝ</l>
<l n="462">ܥܵܒܼ̇ܕܵܐ ܐ̄ܢܵܐ ܠܵܟ ܪܹܫܵܐ ܘܡ̇ܪܵܐ ܠܟܼܠܵܗ̇ ܡܸܨܪܹܝܢ ܀</l>
<l n="463">:ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ</l>
<l n="464">ܘܗܵܐ ܥܘܼܕܼܪܵܢܵܐ ܐܸܬܿܛܲܝܲܒܼ ܠܹܗ ܡ̣ܢ ܐܲܠܵܗܵܐ ܀</l>
<l n="465">:ܢܲܦܨܵܗ̇ ܘܫܲܕܼ݂ܵܗ̇ ܠܲܡܫܵܘܚܲܕܿܬܵܐ ܒܚܲܝܠܵܐ ܕܦܲܓܼܪܹܗ</l>
<l n="466">ܘܐܲܪܦܝܼ ܘܲܫܕܼܵܗ̇ ܘܲܦܬ݂ܲܚ ܬܲܪܥܵܐ ܘܲܦܠܲܛ ܡܸܢܵܗ̇ ܀</l>
<l n="467">:ܚܙܵܬ̤ ܐܲܪܝܘܿܬܼܵܐ ܕܐܸܬܼܦܲܠܲܛ ܠܹܗ ܓܸܙܪܵܐ ܡܸܢܵܗ̇</l>
<l n="468">ܘܫܲܪܝܲܬ̤ ܢܵܗ̇ܡ̇ܐ ܩܵܠܹ̈ܐ ܚܢܝܼܓܹ̈ܐ ܒܓܼܵܘ ܬܵܘܢܵܐ ܀</l>
<l n="469">:ܫܡ݂ܲܥܘ ܗ̄ܘ̣ܵܘ ܥܲܒܼ̈ܕܹܿܐ ܘܲܒܼܢܲܝ̈ ܚܹܐܪܹ̈ܐ ܒܩܵܠܵܗ̇ ܪܵܡ̇ܐ</l>
<l n="470">ܘܲܟܼܢܲܫ̣ܘ ܟܠܗܘܿܢ ܘܲܡܫܲܐܠܝܼܢ ܠܵܗ̇ ܕܡ̇ܢܵܐ ܓܼܕܼܫܹܟܼܝ ܀</l>
<l n="471">:ܫܲܪܝܲܬ̤ ܕܬܹܐܡܲܠ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ</l>
<l n="472">ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܚܲܒܼܪ̈ܵܬܼܵܗ̇ ܀</l>
<l n="473">:ܚܵܐܹ̇ܐ ܥܲܒܼܕܵܐ ܕܲܙܒܸܢ ܘܐܲܝܬܿܝܼ ܡ̇ܪܹܐ ܒܲܝܬܵܐ</l>
<l n="474">ܘܐܲܝܟ ܙܵܢܝܼܬܼܵܐ ܚܲܫܒ݂ܲܢܝ ܘܲܨܒܼܵܐ ܕܲܢܓܲܚܸܟ ܒܝܼ ܀</l>
<l n="475">:ܐܲܝܟ ܢܲܟܼ̈ܦܵܬܼܵܐ ܝܲܬܿܝܼܒܼܵܐ ܗ̄ܘܹ̇ܝܬܼ ܒܓܼܵܘ ܬܵܘܢܵܐ</l>
<l n="476">ܘܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ ܠܲܡܨܲܥܵܪܘܼܬܼܝ ܀</l>
<l n="477">:ܐܸܢܵܐ ܚܙܹ̇ܝܬܹܗ ܕܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ</l>
<l n="478">ܘܫܲܪܝܼܬܼ ܘܨܸܘ̇ܚܹܝܬܼ ܘܢܸܦܒܹ̇ܬܼ ܠܐܘܼܪܥܹܗ ܐܲܝܟ  ܝܵܪܘܿܪܵܐ ܀</l>
<l n="479">ܡ̇ܐ ܕܲܚܙ̣ܵܐ ܗ̄ܘ̣ܵܐ ܥܲܒܼܕܵܐ ܢܟܼܝܼܠܵܐ ܕܗܵܐ ܐܸܬܼܚܒܸܫ ܠܹܗ: </l>

<pb ed="http://syriaca.org/bibl/1765" n="279"/>  
<l n="480">ܣܵܡ̣ ܠܲܠܒܼܘܼܫܹܗ ܘܲܦܬ݂ܲܚ ܘܲܢܦܲܩ̣ ܐܲܝܟ ܙܲܟܵܝܵܐ ܀</l>
<l n="481">:ܚܙ̣ܵܘ ܡ̇ܢ ܦܲܪܥܹܗ ܗܵܢܵܐ ܥܲܒܼܕܵܐ ܠܡܵܪܵܐ ܛܵܒܼܵܐ</l>
<l n="482">ܚܠܵܦ ܐܝܼܩܵܪܵܐ ܘܟܼܠܹܗ ܒܲܝܬܹܿܗ ܕܐܲܫܠܸܡ ܒܐܝܼܕܼܵܘ̈ܗܝ ܀</l>
<l n="483">:ܐ̄ܡ݂ܲܪ ܦܘܿܛܝܼܦܵܪ ܕܡܲܢ̣ܘܼ ܣܵܗܕܹܿܟܼܝ ܕܲܥܒ݂ܲܕܼ ܗܵܕܹܐ</l>
<l n="484">ܕܐܹܕܿܘܼܢ ܥܲܡܹܗ ܥܵܘ̇ܠܵܐܝܼܬܼ ܠܵܐ ܨܵܒܹ̇ܐ ܐ̄ܢܵܐ ܀</l>
<l n="485">:ܠܒܼܵܫܹܗ ܒܐܝܼܕܲܝ̈ܟܿܝ ܘܐܲܢ̄ܬܿܝ ܗܵܐ ܩܵܥ̇̄ܝܵܐ ܕܚܲܝܵܒܼܵܐ ܐܲܢ̄ܬܿܝ</l>
<l n="486">ܘܠܵܐ ܨܵܒܹ̇ܐ ܕܠܹܟܼܝ ܐܹܗܲܝܡܸܢ ܕܠܵܐ ܫܲܪܝܼܪܵܐ ܐ̄ܢܬܿܝ ܀</l>
<l n="487">:ܫܡ݂ܲܥ ܡܸܨܪܵܝܵܐ ܡܸܠܹ̈ܐ ܕܐܲܢ̄ܬܿܬܹܗ ܘܛܲܢ ܘܐܸܬܼܥܲܙܲܙ</l>
<l n="488">ܘܚܲܒܼ݂ܫܹܗ ܠܝܵܣܸܦ ܒܹܝܬܼ ܐܲܣܝܼܪܹ̈ܐ ܐܲܝܟ ܣܵܣܘܿܚܵܐ ܀</l>
<l n="489">:ܢܦ݂ܲܠ ܙܲܕܿܝܼܩܵܐ ܒܓܼܘܼܒܵܐ ܩܲܫܝܵܐ ܕܚܲܦܪܹ݂ܗ ܢܸܟܼܠܵܐ</l>
<l n="490">ܘܲܛܒ݂ܲܥ ܦܲܓܼܪܹܗ ܘܠܵܐ ܛܒ݂ܲܥ ܚܘܼܒܹܿܗ ܒܩܲܫܝܘܼܬܼ ܚܲܫܹ̈ܐ ܀</l>
<l n="491">:ܥܲܠ̣ ܗ̄ܘ̣ܵܐ ܝܵܘܣܸܦ ܠܒܹܝܬܼ ܚܸܫܘܿܟܹ̈ܐ ܘܐܲܦܨܲܚ ܐܸܢܘܿܢ</l>
<l n="492">ܘܐܲܩܸܠ ܡܸܢܗܘܿܢ ܝܘܼܩܪܵܐ ܕܚܲܫܹ̈ܐ ܘܟܲܪܝܘܼܬܼ ܢܲܦܫܵܐ ܀</l>
<l n="493">:ܝܵܘܣܸܦ ܒܲܠܚܘܿܕܼ ܠܵܐ ܫܵܘܹ̇ܐ ܗ̄ܘ̣ܵܐ ܠܗܵܢ ܣܘܼܟܵܝܵܐ</l>
<l n="494">ܘܡܲܓܵܢ ܚܲܒܼܫܹܗ ܚܣܵܡܵܐ ܣܲܡܝܵܐ ܕܠܵܐ ܒܘܼܝܵܢܵܐ ܀</l>
<l n="495">:ܚܒܼܝܼܫ ܗ̄ܘ̣ܵܐ ܢܲܟܦܵܐ ܘܲܡܕܲܝܲܪ ܗ̄ܘ̣ܵܐ ܥܲܡ ܙܲܠܝܼ̈ܠܹܐ</l>
<l n="496">ܐܲܝܟ ܦܵܪܘܿܩܲܢ ܫܲܦܝܵܐ ܘܕܲܟܼܝܵܐ ܒܹܝܬܼ ܓܲܝܵܣܹ̈ܐ ܀</l>
<l n="497">:ܬܪܹܝܢ ܣܵܪ̈ܘܿܚܹܐ ܥܲܒܼ̈ܕܲܝ ܡܲܠܟܵܐ ܥܲܡ ܙܲܕܿܝܼܩܵܐ</l>
<l n="498">ܐܲܝܟ ܓܼܝܵܣܵܐ ܕܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀</l>
<l n="499">:ܪܡܹܝܢ ܗ̄ܘ̣ܵܘ ܥܲܒܼ̈ܕܹܿܐ ܒܹܝܬܼ ܐܲܣܝܼܪܹ̈ܐ ܡܸܛܠ ܕܐܲܣܟܸܿܠ</l>
<l n="500">ܐܲܝܟ ܓܼܝܵܣܹ̈ܐ ܕܲܙܩܲܦܘ̣ ܐܸܢܘܿܢ ܣܘܼܥܪ݁ܵܢܲܝܗܘܿܢ ܀</l>
<l n="501">:ܝܵܘܣܸܦ ܒܲܠܚܘܿܕܼ ܚܒܼܝܼܫ ܗ̄ܘ̣ܵܐ ܬܲܡ̇ܢ ܕܠܵܐ ܪܹܫܝܵܢܵܐ</l>
<l n="502">ܒܐ̄ܪܵܙ ܡܲܚܸܐ ܟܠ ܕܲܕܼܠܵܐ ܣܲܟܼܠܘܼ ܨܲܠܒܹ݂ܗ ܚܣܵܡܵܐ ܀</l>
<l n="503">:ܚܠܲܡ̣ܘ ܡܸܨܪ̈ܵܝܹܐ ܬܪ̈ܲܝܗܘܿܢ ܐܲܟܲܚ̄ܕܼ ܚܸܠܡܹ̈ܐ ܦܪ̈ܝܼܫܹܐ</l>
<l n="504">ܒܚܲܕܼ ܦܘܼܪܩܵܢܵܐ ܘܒܲܐ̄ܚܪܹܝܢ ܡ̇ܘܬܵܐ ܕܲܒܼܪܹܫ ܩܲܝܣܵܐ ܀</l>
<l n="505">:ܐܲܟܼܡܲܪܘ ܐܸܢܘܿܢ ܚܸܠܡܹ̈ܐ ܕܲܚܙ̣ܵܘ ܠܒܲܪ ܡ̣ܢ ܛܲܟܼܣܵܐ</l>
<l n="506">ܘܥܲܠ̣ ܥܸܒܼܪܵܝܵܐ ܕܢܲܦܨܲܚ ܐܸܢܘܿܢ ܒܣܘܼܟܵܠ ܡܸܠܵܘ̈ܗܝ ܀</l>
<l n="507">:ܚܙ̣ܵܐ ܕܲܟܼܡܝܼܪܝܼܢ ܡ̣ܢ ܥܘܼܗܕܵܢܵܐ ܕܚܸܠܡܹ̈ܐ ܕܲܚܙ̣ܵܘ</l>
<l n="508">ܘܡ̣ܢ ܐܲܦܲܝ̈ܗܘܿܢ ܐܲܕܼܪܸܟ ܚܲܫܹ̈ܐ ܕܪܸ̈ܥܝܵܢܲܝܗܘܿܢ ܀</l>
<l n="509">:ܫܲܐܸܠ ܐܸܢܘܿܢ ܐܲܝܟ ܠܵܐ  ܝܵ̇ܕܲܥ ܕܠܵܐ ܗ̄ܘ̣ܵܐ</l>
<l n="510">ܘܝܼܠܸܦ ܡܸܢܗܘܿܢ ܘܐܲܠܸܦ ܐܸܢܘܿܢ ܒܪܘܼܚ ܓܸܠܝܵܢܵܐ ܀</l>
<l n="511">:ܒܫܲܩܝܵܐ ܕܣܲܬܵܐ ܘܚܲܡܪܵܐ ܕܡܸܢܵܗ̇ ܚܙ̣ܵܐ ܦܘܼܪܩܵܢܹܗ</l>
<l n="512">ܘܚܲܕܿܝܹܗ ܝܵܘܣܸܦ ܐܲܝܟ ܕܲܒܼܚܲܡܪܵܐ ܒܦܲܪܨܘܿܦ ܡܸܠܵܘ̈ܗܝ ܀</l>
<l n="513">:ܐܵܦ ܢܲܚܬܿܘܼܡܵܐ ܒܐܘܼܟܼܠܵܐ ܕܡܲܠܟܵܐ ܚܙ̣ܵܐ ܫܘܼܢܵܩܹܗ</l>
<l n="514">ܘܐܲܠܦܹܗ ܟܹܐܢܵܐ ܕܲܒܼܝܲܕܼ ܐܘܼܟܼܠܵܐ ܐܘܼܟܼܠܵܐ ܗܵܘܹ̇ܐ ܀</l>
<l n="515">ܬܠܵܐܼ ܠܲܡ ܫܒܸܫ̈ܬܿܝܼܢ ܬܠܵܬܼܵܐ ܝܵܘܡܝܼ̈ܢ ܨܵܪ ܙܲܕܿܝܼܩܵܐ: </l>

<pb ed="http://syriaca.org/bibl/1765" n="280"/>  
<l n="516">ܘܣܲܠܹ̈ܐ ܬܠܵܬܼܵܐ ܝܵܘܡܹ̈ܐ ܬܠܵܬܼܵܐ ܕܚܲܝܹ̈ܐ ܘܡ̇ܘܬܵܐ ܀</l>
<l n="517">:ܐܹܝܘ ܚܸܟܼܡܬܼܵܐ ܕܡܲܫܪܸܐ ܟܲܣܝܵܐ ܒܲܒܼܢܲܝ̈ ܒܲܝܬܹܿܗ</l>
<l n="518">ܘܲܒܼܓܲܠܝܘܼܬܼܗܘܿܢ ܡܚܵܘܸܐ ܚܲܝܠܵܐ ܕܪܸܡܙܹܗ ܟܲܣܝܵܐ ܀</l>
<l n="519">:ܫܠܸ݂ܡ ܒܲܥܒܼܵܕܼܵܐ ܡܸܠܲܝ̈ ܝܵܘܣܸܦ ܐܲܝܟ ܡ̇ܐ ܕܦܲܫܸܩ</l>
<l n="520">ܘܲܚܝ̣ܵܐ ܫܵܩܝܵܐ ܘܡܝܼܬܼ ܢܲܚܬܿܘܼܡ̇ܐ ܐܲܝܟ ܡܸܠܲܝ̈ܗܘܿܢ ܀</l>
<l n="521">:ܛܥ̣ܵܝܗܝ ܠܲܬܼܪܝܼܨܵܐ ܫܵܩܝܵܐ ܕܲܛܥ̣ܵܐ ܐܲܝܟ ܛܵܠܘܿܡ̇ܐ</l>
<l n="522">ܥܕܲܡ̇ܐ ܕܐܲܥܝܼܪ ܚܸܠܡܵܐ ܠܡܲܠܟܵܐ ܘܟܸܢ ܐܸܬܿܕܲܟܼܪܹܗ ܀</l>
<l n="523">:ܚܙ̣ܵܐ ܠܲܡ ܦܸܪܥܘܿܢ ܡܲܠܟܵܐ ܕܡܸܨܪܹܝܢ ܚܸܠܡܵܐ ܘܲܬܼܡܲܗ</l>
<l n="524">ܘܫܲܐܸܠ ܠܥܲܒܼܕܼܵܘ̈ܗܝ ܘܠܵܐ ܦܲܢܝܼܘ ܠܹܗ ܦܘܼܫܵܩ ܡܸܠܵܘ̈ܗܝ ܀</l>
<l n="525">:ܚܙ̣ܵܐ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܥܲܠ ܓܹܢ̄ܒܼ ܢܲܗܪܵܐ</l>
<l n="526">ܕܦܲܐ̈ܝܵܢ ܗ̣̄ܘܲܝ̈ ܛܵܒܼ ܘܲܪ̈ܓܼܝܼܓܼܵܢ ܗ̣̄ܘܲܝ̈ ܠܥܹܝܢ ܚܲܙܵܝܹ̈ܐ ܀</l>
<l n="527">:ܫܒܲܥ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܚܙ̣ܵܐ ܩܲܕܼܡ̇ܝܲܬܼ</l>
<l n="528">ܘܡ̣ܢ ܒܵܬܲܪܗܹܝܢ ܫܒܲܥ ܒܝܼ̈ܫܵܬܼܵܐ ܣܲܓܿܝܼ ܀</l>
<l n="529">:ܚܙ̣ܵܐ ܡܚܝܼ̈ܠܵܬܼܵܐ ܕܲܣܥܲܝ̈ ܘܲܒܼܠ݂ܲܥ ܠܫܲܡܝܼ̈ܢܵܬܼܵܐ</l>
<l n="530">ܘܥܲܠ̣ ܘܐܸܬܿܛܲܠܲܩ ܘܠܵܐ ܦܵܫ̣ ܫܲܪܟܵܐ ܡ̣ܢ ܓܘܼܫܡܗܹܝܢ ܀</l>
<l n="531">:ܚܙ̣ܵܐ ܬܘܼܒܼ ܫܸܒܿܠܹ̈ܐ ܫܒ݂ܲܥ ܟܲܕܼ ܣܵܠ̈ܩܵܢ ܒܪܹܫܹܗ ܕܩܲܢܝܵܐ</l>
<l n="532">ܘܫܲܡܝܼ̈ܢܵܢ ܗ̣̄ܘܲܝ̈ ܐܲܝܟ ܬܵܘܪ̈ܵܬܬܼܵܐ ܩܲܕܼ̈ܡܵܝܵܬܼܵܐ ܀</l>
<l n="533">:ܒܫܘܼܠܵܡ ܚܸܠܡܹܗ ܚܙ̣ܵܐ ܬܘܼܒܼ ܫܸܒܿܠܹ̈ܐ ܕܲܫܩܝܼ̈ܦܵܢ ܗ̣̄ܘܲܝ̈</l>
<l n="534">ܘܕܼܵܡ̇ܝܵܐ ܚܙܵܬܼܗܹܝܢ ܠܲܕܿܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܀</l>
<l n="535">:ܚܙ̣ܵܐ ܟܲܕܼ ܒܵܠ̈ܥܵܢ ܫܸܒܿܠܹ̈ܐ ܠܫܸܒܿܠܹ̈ܐ ܐܘܼܟܼܠܵܐ ܠܐܘܼܟܼܠܵܐ</l>
<l n="536">ܐܲܝܟ ܬܵܘܪ̈ܵܬܼܵܐ ܕܲܒܼܠ݂ܲܥ ܒܸܣܪܵܐ ܠܒܸܫܪܵܐ ܟܢܵܬܹܗ ܀</l>
<l n="537">:ܬܡܲܗ ܘܐܸܬܿܕܲܡܲܪ ܦܸܪܥܘܿܢ ܡܲܠܟܵܐ ܒܚܸܠܡܵܐ ܕܲܚܙ̣ܵܐ</l>
<l n="538">ܕܲܡܫܲܓܼܢܲܝ ܗ̄ܘ̣ܵܐ ܡ̣ܢ ܟܠ ܚܸܠܡ̈ܝܼܢ ܕܲܒܼܝܲܕܼ ܦܸܗܝܵܐ ܀</l>
<l n="539">:ܩܪ̣ܵܐ ܚܲܪ̈ܲܫܹܐ ܘܝܵ̇ܕܼܥܲܝ̈ ܢܸܚܫܹ̈ܐ ܘܫܲܐܸܠ ܐܸܢܘܿܢ</l>
<l n="540">ܘܟܲܣܝܹܗ ܪܸܡܙܵܐ ܠܚܹܝܠ ܣܘܼܟܵܠܵܐ ܡ̣ܢ ܥܲܝܢܲܝ̈ܗܘܿܢ ܀</l>
<l n="541">:ܐܲܟܼܪܝܼ ܡܲܠܟܵܐ ܘܝܼܬܸܒܼ ܒܐܸܒܼܠܵܐ ܕܠܵܐ ܒܘܼܝܵܢܵܐ</l>
<l n="542">ܕܲܚ̣ܙܵܐ ܕܡ̣ܪܲܕܼ ܚܲܝܠܵܐ ܕܚܸܠܡܵܘ̈ܗܝ ܡ̣ܢ ܚܲܪ̈ܵܫܹܐ ܀</l>
<l n="543">:ܫܵܩܝܵܐ ܕܡܲܠܟܵܐ ܚܙ̣ܵܐ ܟܲܪܝܘܼܬܹܗ ܕܡܲܠܟܵܐ ܘܲܥܗ݂ܲܕܼ</l>
<l n="544">ܘܫܲܪܝܼ ܡܲܕܼܟܲܪ ܥܲܠ ܣܘܼܪܚܵܢܹܗ ܟܲܕܼ ܠܵܐ ܨܵܒܹ̇ܐ ܀</l>
<l n="545">:ܓܠ̣ܵܐ ܣܘܼܪܚܵܢܹܗ ܥܲܒܼܕܵܐ ܠܡܵܪܹܗ ܘܚܸܠܡܵܐ ܕܲܚܙ̣ܵܐ</l>
<l n="546">ܘܐܸܫܬܲܥܝܼ ܠܹܗ ܥܲܠ ܥܸܒܼܪܵܝܵܐ ܕܦܲܫܸܩ ܚܸܠܡܵܘ̈ܗܝ ܀</l>
<l n="547">:ܡ̇ܪܝ ܠܲܡ ܦܸܪܥܘܿܢ ܪܓܸܙ ܥܲܠ ܥܲܒܼܕܵܘ̈ܗܝ ܡܸܛܠ ܕܐܲܣܟܸܿܠܘ</l>
<l n="548">ܘܲܚܒ݂ܲܫ ܐܸܢܘܿܢ ܒܒܹܝܠ ܐܲܣܝܼܪܹ̈ܐ ܒܹܝܬܼ ܪܲܒܿ ܕܲܚܫܹ̈ܐ ܀</l>
<l n="549">:ܚܙ݂ܲܝܢ ܠܲܡ ܚܸܠܡܹ̈ܐ ܕܲܡܠܹܝܢ ܚܲܫܹ̈ܐ ܐܸܢܵܐ ܘܲܟܼܢܵܬܼܝ</l>
<l n="550">ܘܩܲܪܸܒܼܢ ܐܸܢܘܿܢ ܠܚܲܕ ܥܸܒܼܪܵܝܵܐ ܘܦܲܫܸܩ ܐܸܢܘܿܢ ܀ </l>

<pb ed="http://syriaca.org/bibl/1765" n="281"/>  
<l n="551">:ܫܲܪܝܼܪ ܗ̄ܘ̣ܵܐ ܛܵܒܼ ܚܹܝܠ ܦܘܼܫܵܩܵܐ ܒܐܸܕܼܢܲܝ̈ܢ</l>
<l n="552">:ܘܫܸܠܡܲܬ̤ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܕܚܲܝܹ̈ܐ ܘܡܵܘܬܵܐ</l>
<l n="553">:ܐܸܬܿܬܿܥܝܼܪ ܦܸܪܥܘܿܢ ܐܲܝܟ ܕܡ̣ܢ ܫܸܢܬܼܵܐ ܠܘܵܬܼ ܥܸܒܼܪܵܝܵܐ</l>
<l n="554">ܘܣܲܪܗܸܒܼ ܐܸܢܘܿܢ ܠܲܡܫܲܡܫܵܢܵܘ̈ܗܝ ܠܡܸܩܪܵܐ ܠܝܵܘܣܸܦ ܀</l>
<l n="555">:ܚܸܠܡܵܐ ܕܲܚܙ̣ܵܐ ܢܵܓ݂̇ܕܼ ܗ̄ܘ̣ܵܐ ܠܹܗ ܒܵܬܲܪ ܚܲܝܠܹܗ</l>
<l n="556">ܘܒܲܕܼܡܘܼܬܼ ܟܲܦܢܵܐ ܡܚܲܬܼܚܸܬܼ ܗ̄ܘ̣ܵܐ ܠܹܗ ܠܘܵܬܼ ܣܘܼܟܵܠܹܗ ܀</l>
<l n="557">:ܫܲܕܲܪ ܒܲܪ ܚܵܡ ܘܲܩܪ̣ܵܐ ܠܒܲܪ ܫܹܝܡ ܥܲܒܼܕܵܐ ܠܡܵܪܵܐ</l>
<l n="558">ܕܢܹܐܬܸܐ ܢܸܓܼܠܸܐ ܚܹܝܠ ܦܸܠ̈ܐܵܬܼܵܐ ܡܒܲܪܟܼܵܐ ܠܠܝܼܛܵܐ ܀</l>
<l n="559">:ܥܲܠ̣ ܒܲܪ ܐܲܒܼܪܵܡ ܥܲܠ ܡܸܨܪܵܝܵܐ ܘܲܚܙ̣ܵܝܗܝ ܕܲܟܼܡܝܼܪ</l>
<l n="560">ܘܲܪܕܲܦ ܡܸܢܹܗ ܟܲܪܝܘܼܬܼ ܢܲܦܫܵܐ ܒܩܵܠ ܦܸܬܼܓܼܵܡܘ̈ܗܝ ܀</l>
<l n="561">:ܬܢܵܐ ܠܹܗ ܒܲܪ ܚܵܡ ܠܒܲܪ ܐܲܒܼܪܵܗܵܡ ܚܸܠܡܵܐ ܕܲܚܙ̣̰ܵܐ</l>
<l n="562">ܘܒܲܕܸܿܩ ܠܹܗ ܬܘܼܒܼ ܕܲܡܪܲܕܼܘ ܚܸܠܡܵܘ̈ܗܝ ܚܲܪ݁ܵܫܵܘܗܝ ܀</l>
<l n="563">:ܫܲܪܝܼ ܝܵܘܣܸܦ ܒܪܘܼܚ ܓܸܠܝܵܢܵܐ ܕܲܢܦܲܫܸܩ ܠܹܗ</l>
<l n="564">ܘܢܲܕܼܢܲܚ ܚܲܝܠܵܐ ܕܲܣܬܼܝܼܪ̈ܵܬܼܵܐ ܩܕܼܵܡ ܪܸܥܝܵܢܹܗ ܀</l>
<l n="565">:ܫܡܲܥ ܠܲܡ ܡܲܠܟܵܐ ܘܝܼܠܲܦ ܚܲܝܠܵܐ ܕܚܹܝܠ ܒܵܪܘܿܝܵܐ</l>
<l n="566">ܕܕܝܼܠܹܗ ܐܸܢܘܿܢ ܚܸܠܡܹ̈ܐ ܘܚܸܙܘܹ̈ܐ ܠܲܡܒܲܕܵܩܘ̣ ܀</l>
<l n="567">:ܠܵܘ ܕܝܼܠܝ ܐܝܼܬܹܝܗ̇ ܕܐܸܓܼܠܸܐ ܚܲܝܠܵܐ ܕܲܟܼܣܸܐ ܒܚܸܠܟܲܝ̈ܟ</l>
<l n="568">ܗܘ̤ ܒܲܕܸܿܩ ܠܝܼ ܕܐܲܠܦܵܟ ܚܲܝܠܵܐ ܕܲܣܬܼܝܼܪ̈ܵܬܹܗ ܀</l>
<l n="569">:ܫܡܲܥ ܚܹܝܠ ܚܸܠܡܲܝ̈ܟ ܡܸܢܹܗ ܒܐܝܼܕܲܝ̈ ܐܲܝܟ ܡܸܨܥܵܝܵܐ</l>
<l n="570">ܘܕܲܥ ܘܐܸܬܼܒܲܝܲܢ ܕܪܸܡܙܹܗ ܡܚܲܟܸܿܡ ܠܲܒܼܢܲܝ̈ ܒܲܝܬܹܿܗ ܀</l>
<l n="571">:ܫܒܲܥ ܬܵܘܪ̈ܵܬܼܵܐ ܫܢܲܝ̈ܵܐ ܐܸܢܹܝܢ ܫܒܲܥ ܛܵܒܼܵܬܼܵܐ</l>
<l n="572">ܘܲܡܚܝܼ̈ܠܬܼܵܐ ܫܒܲܥ ܒܝܼ̈ܫܬܼܵܐ ܫܢܲܝ̈ܵܐ ܕܟܲܦܢܵܐ ܀</l>
<l n="573">:ܫܒܲܥ ܬܘܼܒܼ ܫܸܒܿܠܹ̈ܐ ܫܲܡܝܼ̈ܢܵܬܼܵܐ ܫܢܲܝ̈ܵܐ ܐܸܢܹܝܢ</l>
<l n="574">ܘܲܫܒܲܥ ܕܝܼܒܸܫ ܒܪܘܼܚܵܐ ܕܫܵܘܒܵܐ ܟܲܦܢܵܐ ܕܲܫܒܲܥ ܀</l>
<l n="575">:ܒܝܲܕܼ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܓܠ̣ܵܐ ܥܲܠ ܣܲܒܼܥܵܐ</l>
<l n="576">ܘܒܲܡܚܝܼ̈ܠܵܬܼܵܐ ܕܲܒܼܠ݂ܲܥ ܐܸܢܹܝܢ ܒܲܕܸܿܩ ܟܲܦܢܵܐ ܀</l>
<l n="577">:ܒܵܗ̇ ܒܬܼܵܘܕܲܝܼܬܼܵܐ ܨܵܪ ܐܵܦ ܫܸܒܿܠܹ̈ܐ ܫܲܡܝܼ̈ܢܵܬܼܵܐ</l>
<l n="578">ܕܟܲܕܼ ܛܵܒܼ ܛܵܒܼ̈ܢ ܡܸܬܿܛܲܠ̈ܩܵܢ ܗ̣̄ܘܲܝ̈ ܒܲܡܚܝܼ̈ܠܵܬܼܵܐ ܀</l>
<l n="579">:ܒܫܸܒܿܠܹ̈ܐ ܕܚܲܩܠܵܐ ܪܲܫܡܹ݂ܗ ܠܣܲܒܿܥܵܐ ܐܵܦ ܠܹܗ ܠܟܲܦܢܵܐ</l>
<l n="580">ܘܐܲܠܸܦ ܐ̄ܢܵܫܵܐ ܕܠܵܐ ܡܨܸܝܢ ܚܵܐܹ̇ܝܢ ܒܸܠܥܵܕܼ ܪܸܡܙܵܐ ܀</l>
<l n="581">:ܐܸܢܗܘ̤ ܕܠܲܚܡܵܐ ܝܵܗܹ̇ܒܼ ܚܲܝܹ̈ܐ ܗܘ̤ ܒܲܟܼܵܢܹܗ</l>
<l n="582">ܡܸܛܠܡܵܢܵܐ ܠܵܐ ܫܘܸܐ ܚܲܝܠܹܗ ܒܣܲܒܼ ܥܵܐ ܘܟܲܦܢܵܐ ܀</l>
<l n="583">:ܠܵܐ ܗ̄ܘ̣ܵܐ ܠܲܚܡܵܐ ܡܲܚܸܐ ܒܚܲܝܠܹܗ ܠܡܵܝܘܿܬܼܘܼܬܼܵܐ</l>
<l n="584">ܐܸܠܵܐ ܪܸܡܙܵܐ ܝܵܗܹ̇ܒܼ ܚܲܝܠܹܗ ܒܥܸܠܲܬܼ ܠܲܚܡܵܐ ܀</l>
<l n="585">:ܣܲܒܼܥܵܐ ܘܟܲܦܢܵܐ ܕܲܥܬܼܝܼܕܼ ܕܢܹܐܬܸܐ ܒܲܕܸܿܩ ܝܵܘܣܸܦ</l>
<l n="586">ܒܚܹܝܠ ܗܵܘ̇ ܪܸܡܙܵܐ ܕܡܲܚܸܐ ܘܲܡܡܝܼܬܼ ܒܝܲܕܼ ܥܸܠ̈݁ܠܵܬܼܵܐ ܀</l>
<l n="587">ܗܵܐ ܠܲܡ ܣܲܒܼܥܵܐ ܪܲܒܵܐ ܗܵܘܹ̇ܐ ܓܠ̣ܵܐ ܙܲܕܲܝܼܩܵܐ: </l>

<pb ed="http://syriaca.org/bibl/1765" n="282"/>  
<l n="588">ܘܐܸܬܹ̇ܐ ܟܲܦܢܵܐ ܒܵܬܲܪ ܙܲܒܼܢܵܐ ܫ̈ܢܲܝܵܐ ܕܐܸܡ̇ܪܹܬܼ ܀</l>
<l n="589">:ܐܲܝܟ ܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܘܲܒܼܠܲܥ̣ ܠܲܫܒܲܥ</l>
<l n="590">ܗܵܟܲܢ ܒܵܠܲ݁ܥ ܟܲܦܢܵܐ ܠܣܲܒܼܥܵܐ ܘܲܡܛܲܠܸܩ ܠܹܗ ܀</l>
<l n="591">:ܘܡܸܛܠ ܗܵܕܹܐ ܥܲܦܹܗ ܠܚܸܠܡܵܐ ܠܬܲܪܬܹܿܝܢ ܙܲܒܼܢܝܼ̈ܢ</l>
<l n="592">ܘܲܡܣܲܪܗܸܒܼ ܗ̄ܘ̣ܵܐ ܛܵܒܼ ܦܸܬܼܓܸܵܡܵܐ ܘܲܥܬܼܝܼܕܼ ܕܢܸܗܘܸܐ ܀</l>
<l n="593">:ܘܗܵܫܵܐ ܢܸܚܙܸܐ ܦܸܪܥܘܿܢ ܓܲܒܼܪܵܐ ܐܸܡ݂ܲܪ ܝܵܘܣܸܦ</l>
<l n="594">ܐܲܝܢܵܐ ܕܝܵ̇ܕܲܥ ܠܲܡܦܲܪܢܵܣܘܼ ܟܲܦܢܵܐ ܒܣܲܒܼܥܵܐ ܀</l>
<l n="595">:ܢܦܲܠ݂ ܡܸܨܪܵܝܵܐ ܕܲܩܛܝܼܪ ܬܵܓܼܵܐ ܩܕܵܡ ܥܸܒܼܪܵܐ</l>
<l n="596">ܘܲܣܓܸܕܼ ܒܲܪ ܚܵܡ ܠܒܲܪ ܐܲܒܼܪܵܗܵܡ ܟܲܕܼ ܠܵܐ ܨܵܒܹ̇ܐ ܀</l>
<l n="597">:ܠܲܝܬܿ ܠܲܡ ܓܲܒܼܪܵܐ ܕܚܲܟܿܝܼܡ ܘܲܨܢܝܼܥ ܝܲܬܿܝܼܪ ܡܸܢܵܟ</l>
<l n="598">ܘܠܵܐ ܐ̄ܢܵܫ ܝܵ̇ܕܲܥ ܠܲܡܦܲܪܢܵܣܘܼ ܐܲܝܟ ܚܸܟܼܡܬܼܵܟ ܀</l>
<l n="599">:ܐܲܢ̄ܬܿ ܠܲܡ ܬܸܗܘܸܐ ܡ̇ܪܵܐ ܥܲܠ ܒܲܝܬܿܝ ܐܵܦ ܫܲܠܝܼܛܵܐ</l>
<l n="600">ܘܡܸܠܲܬܼ ܦܘܼܡ̇ܟ ܬܲܡܠܸܟ ܘܲܬܿܕܼܘܼܢ ܥܲܒܼ̈ܕܹܿܐ ܘܚܹܐܪܹ̈ܐ ܀</l>
<l n="601">:ܒܲܠܚܘܿܕܼ ܒܲܫܡܵܐ ܕܫܸܡ ܡܲܠܟܿܘܼܬܼܵܐ ܐܲܪܲܒܼ ܡܸܢܵܟ</l>
<l n="602">ܘܐܲܢ̄ܬܿ ܬܸܫܬܲܠܲܛ ܠܲܡܕܲܒܵܪܘܼ ܐܲܝܟ ܨܸܒܼܝܵܢܵܟ ܀</l>
<l n="603">:ܓܡ݂ܲܪ ܫܘܼܘܕܵܝܹܗ ܡܲܠܟܵܐ ܕܡܸܨܪܹܝܢ ܘܥܲܒܼ݂ܕܹܿܗ ܡ̇ܪܵܐ</l>
<l n="604">ܘܙܲܝܚܹܗ ܒܢܲܚ̈ܬܹܿܗ ܕܲܠܒܼܘܼܫ ܡܲܠܟܵܐ ܐܲܝܟ ܒܲܪ ܡܲܠ̈ܟܹܿܐ ܀</l>
<l n="605">:ܪܟܸܒܼ ܒܲܪ ܝܲܥܩܘܿܒܼ ܥܲܠ ܡܲܪܟܲܒܼܬܼܵܐ ܕܲܡܠܸܟ ܡܸܨܪܹܝܢ</l>
<l n="606">ܘܫܲܪܝܼ ܡܦܲܩܸܕܼ ܒܲܪ ܐܲܒܼܪܵܗܵܡ ܠܲܒܼܢܵܘ̈ܗܝ ܕܲܟܼܢܲܥܢ ܀</l>
<l n="607">:ܫܠܸܡ̣ܘ ܒܲܥܒܼܵ̇ܕܼܵܐ ܚܸܠܡܹ̈ܐ ܕܲܚܠ݂ܲܡ ܒܹܝܬܼ ܐܲܒܼܵܗܵܘ̈ܗܝ</l>
<l n="608">ܘܐܲܝܼܡ ܫܲܒܼܛܹܗ ܒܲܕܼܡܘܼܬܼ ܟܲܦܵܐ ܕܙܲܩܦܲܬ̤ ܢܲܦܫܵܐ ܀</l>
<l n="609">:ܫܩ݂ܲܠ ܫܘܼܠܵܡܵܐ ܐܵܦ ܦܸܠ̈ܐܬܼܵܐ ܕܦܘܼܫܵܩ ܡܸܠܵܘ̈ܗܝ</l>
<l n="610">ܣܲܒܼܥܵܐ ܘܟܲܦܢܵܐ ܕܐܸܬܼܵܐ ܠܓܸܠܝܵܐ ܐܲܝܟ ܕܐܸܫܬܵܘܕܲܝܼ ܀</l>
<l n="611">:ܟܲܦܢܵܐ ܥܸܠܬܼܵܐ ܗ̄ܘ̣ ܕܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܐܲܒܼܪܵܡ</l>
<l n="612">ܕܡܸܕܲܥ ܬܸܕܲܥ ܕܥܲܒܼ̈ܕܹܿܐ ܢܸܗܘܘܿܢ ܝܲܠ̈ܕܹܿܐ ܕܙܲܪܥܵܟ ܀</l>
<l n="613">:ܒܗܵܕܹܐ ܢܸܢܘܲܝ ܐܸܫܬܿܕܲܪ ܗ̄ܘ̣ܵܐ ܐܵܦ ܒܲܪ ܝܲܥܩܘܿܒܼ</l>
<l n="614">ܕܢܸܚܘܿܬܼ ܢܲܬܼܩܸܢ ܐܲܬܼܪܵܐ ܕܲܦܠܸܐ ܠܙܲܪܥܹܗ ܕܐܲܒܼܪܵܡ ܀</l>
<l n="615">:ܐܵܦܸܢ ܐܲܚܵܘ̈ܗܝ ܠܒܼܝܼܫܘܼ ܫܕܼܵܐܘܼܗܝ ܐܲܝܟ ܕܲܠܒܼܝܼܫܵܐ</l>
<l n="616">ܐܸܠܵܐ ܪܸܡܙܵܐ ܕܲܓܼܠܸܐ ܠܹܗ ܟܠ ܣܲܥܪܵܗ̇ ܠܗܵܕܹܐ ܀</l>
<l n="617">:ܒܝܼܫܹ̈ܐ ܡܲܠܝܼܘ ܪܸܓܼܬܼ ܢܲܦܫܵܐ ܕܚܘܼܫܵܒܲܝ̈ܗܘܿܢ</l>
<l n="618">ܘܝܵܕܲܥ ܟܠܵܐ ܓܡ݂ܲܪ ܨܒܼܝܵܢܵܐ ܕܣܵܥܘܿܪܘܼܬܹܗ ܀</l>
<l n="619">:ܓܲܠ݁̈ܠܝܵܢ ܗ̣̄ܘܲܝ̈ ܠܹܗ ܗܠܹܝܢ ܕܲܣܥ݂ܲܪ ܒܐܝܼ̈ܕܲܝ ܝܵܘܣܸܦ</l>
<l n="620">ܘܦܲܫܸܩ ܐܸܢܹܝܢ ܒܝܲܕܼ ܒܲܪ ܒܲܝܬܹܿܗ ܐܲܝܟ ܚܲܟܿܝܼܡܵܐ ܀</l>
<l n="621">:ܒܟܼܠܵܗ̇ ܐܲܪܥܵܐ ܐܲܡܠܸܟ ܟܲܦܢܵܐ ܘܐܸܚܲܕܼ ܢܘܼܡܹܗ</l>
<l n="622">ܘܐܲܣܸܩ ܐܸܢܘܿܢ ܠܲܒܼܢܵܘ̈ܗܝ ܕܐܲܒܼܪܵܡ ܥܲܠ ܡܸܨܪ̈ܵܝܹܐ ܀</l>
<l n="623">ܫܲܥܒܸܿܕܼ ܐܸܢܘܿܢ ܟܲܦܢܵܐ ܩܲܫܝܵܐ ܠܲܒܼܢܲܝ̈ ܝܲܥܩܘܿܒܼ: </l>

<pb ed="http://syriaca.org/bibl/1765" n="283"/>  
<l n="624">ܘܟܲܕܼ ܠܵܐ ܨܵܒܹ̇ܝܢ ܢܚܸܬܼܘ ܕܲܢܡܲܠܘܿܢ ܚܵܘܒܲܬܼ ܚܸܠܡܹ̈ܐ ܀</l>
<l n="625">:ܕܠܵܐ ܦܲܢܝܼܘ ܠܹܗ ܐܲܓܼܪܵܐ ܠܟܹܐܢܵܐ ܚܠܵܦ ܦܸܠ̈ܐܵܬܹܗ</l>
<l n="626">ܦܲܪܥܘܼܗܝ ܪܹܫܵܐ ܐܵܦ ܪܸܒܿܝܼܬܼܵܐ ܕܬܲܪܬܹܿܝܢ ܙܲܒܼܢܝܼ̈ܢ ܀</l>
<l n="627">:ܬܲܪܬܹܿܝܢ ܙܲܒܼܢܝܼ̈ܢ ܦܪܲܥ̣ܘ ܒܘܼܕܵܩܵܐ ܕܲܬܼܪܹܝܢ ܚܸܠܡܵܘ̈ܗܝ</l>
<l n="628">ܒܟܼܵܘܟܿܒܹ̈ܐ ܘܟܲܦܹ̈ܐ ܕܚܵܘܝܼ ܐܸܢܘܿܢ ܐ̄ܪܵܙܵܢܵܐܝܼܬܼ ܀</l>
<l n="629">:ܢܚܸܬܼܘ ܥܸܒܼܪ̈ܵܝܹܐ ܠܘܵܬܼ ܡܸܨܪ̈ܵܝܹܐ ܠܡܸܙܒܲܢ ܠܲܚܡܵܐ</l>
<l n="630">ܘܨܵܕܲܬ̤ ܐܸܢܘܿܢ ܗܵܝ̇ ܟܹܐܢܘܼܪܵܐ ܕܛܲܠܡ̣ܘܼܗ̇ ܒܝܵܘܣܸܦ ܀</l>
<l n="631">:ܦܸܟܼܪܲܬ̤ ܐܸܢܘܼܢ ܠܲܡܙܲܒܿܢܵܢܹ̈ܐ ܩܕܼܵܡ ܚܲܒܿܝܼܒܼܵܗ̇</l>
<l n="632">ܘܫܸܡܛܲܬ̤ ܣܲܝܦܵܐ ܕܢܸܓܼܕܵܗ̇ ܩܲܫܝܵܐ ܥܲܠ ܨܵܘܪ̈ܲܝܗܘܿܢ ܀</l>
<l n="633">:ܫܵܘܕܲܥ ܐܸܢܘܿܢ ܩܛܝܼܠ ܒܲܚܣܵܡܵܐ ܠܲܡܙܲܒܿܢܵܢܵܘ̈ܗܝ</l>
<l n="634">ܘܠܑܵܐ ܦܪ݂ܲܥ ܐܸܢܘܿܢ ܚܘܼܒܼܠܵܐ ܕܫܵܘܹ̇ܐ ܠܣܘܼܥܪ̈ܵܢܲܝܗܘܿܢ ܀</l>
<l n="635">:ܐܸܣܟܹܿܝܡ ܩܘܼܫܬܵܐ ܠܒܸ݂ܫ ܙܲܕܲܝܩܵܐ ܠܘܼܩܒܲܠ ܐܲܚܵܘ̈ܗܝ</l>
<l n="636">ܘܐܲܥܸܠ ܐܸܢܘܿܢ ܐܲܝܟ ܕܲܠܟܼܘܼܪܵܐ ܠܒܼܘܼܚܪܵܢ ܡܸܠܵܘ̈ܗܝ ܀</l>
<l n="637">:ܓܵܫܘܿܫܹ̈ܐ ܐ̄ܢܬܿܘܿܢ ܐܸܡ݂ܲܪ ܝܵܘܣܸܦ ܠܘܵܬܼ ܙܵܒܼܘܿܢܹ̈ܐ</l>
<l n="638">ܠܡܸܓܲܫ ܠܐܲܪܥܵܐ ܢܚܸܬܿܬܿܘܿܢ ܐ̄ܢܵܫܵܐ ܠܵܘ ܥܲܠ ܠܲܡܚܵܐ ܀</l>
<l n="639">:ܒܚܲܝܲܝ̈ ܦܸܪܥܘܿܢ ܚ̣̄ܡܵܐ ܗ̄ܘ̣ܵܐ ܢܲܟܼܦܵܐ ܘܐܲܪܗܸܒܼ ܐܸܢܘܿܢ</l>
<l n="640">ܘܙܵܘܥܘ̣ ܘܐܸܬܼܒܲܠܗܝܼܘ ܕܠܲܝܬܿ ܬܘܼܒܼ ܣܲܒܼܪܵܐ ܠܡܸܦܲܨܵܝܘܼ ܀</l>
<l n="641">:ܟܹܐܢܹ̈ܐ ܚܢܲܢ ܠܲܡ ܠܵܘ ܥܵܘܵܠܹ̈ܐ ܥܢ̣ܵܘ ܚܲܣܵܡܹ̈ܐ</l>
<l n="642">ܘܟܲܕܼ ܡܸܬܼܓܵܘܣܝܼܢ ܒܫܸܡ ܐܝܼܬܼܘܼܬܼܵܐ ܨܵܕܲܬ̤ ܐܸܢܘܿܢ ܀</l>
<l n="643">:ܓܠܵܘ̣ ܕܲܚܕܲܥܣܲܪ ܗܵܘܹ̇ܝܢ ܐܸܢܘܿܢ ܘܚܲܕܼ ܐܲܒܼܘܼܗܘܿܢ</l>
<l n="644">ܘܚܲܕܼ ܠܲܡ ܕܐܸܒܲܕܼ ܘܲܚܣ݂ܲܪ ܒܐܝܼܕܹܗ ܡܸܢܝܵܢ ܝܲܪ̈ܚܹܐ ܀</l>
<l n="645">:ܥܸܣܪܵܐ ܢܚܸܬܼܢܲܢ ܠܡܸܙܒܲܢ ܠܲܚܡܵܐ ܘܦܵܫ̣ ܚܲܕܼ ܙܥܘܿܪܵܐ</l>
<l n="646">ܥܲܩܸܒܼ ܘܲܚܙܝܼ ܕܗܵܟܲܢ ܐܝܼܬܹܝܗ̇ ܐܲܝܟ ܕܐܸܡܪ̣ܢܲܢ ܀</l>
<l n="647">:ܢܦܲܠ̣ܘ ܗ̄ܘ̣ܵܘ ܒܦܲܚܵܐ ܕܲܨܠܵܘ ܗܸܢܘ̣ܿܢ ܒܝܲܕܼ ܡܸܠܲܝ̈ܗܘܿܢ</l>
<l n="648">ܘܲܦܟ݂ܲܪ ܐܸܢܘܿܢ ܪܸܡܙܵܐ ܟܲܣܝܵܐ ܡ̣ܢ ܟܠ ܓܼܒܿܝܼ̈ܢ ܀</l>
<l n="649">:ܠܦܘܼܬܼ ܡܸܠܲܝ̈ܗܘܿܢ ܬܒܲܥ̣ ܒܐܝܼ̈ܕܲܝܗܘܿܢ ܐܲܝܟ ܕܐܸܫܬܵܘܕܲܝܼܘ</l>
<l n="650">ܘܚܵܘܝܼ ܕܟܹܐܢܵܐ ܗ̄ܘ̣ ܘܠܲܐܠܵܗ ܟܠܵܐ ܕܵܚܹ̇ܠ ܐܵܦ ܗܘ̤ ܀</l>
<l n="651">:ܗܵܟܲܢ ܬܸܗܘܸܐ ܐܲܝܟ ܕܐܸܡܲܪ̣ܬܿܘܿܢ ܥܢ̣ܵܐ ܙܲܕܿܝܼܩܵܐ</l>
<l n="652">ܚܵܘܵܘ ܒܘܼܩܝܵܐ ܕܗܘܼܦܵܟܲܝ̈ܟܿܘܿܢ ܘܡܸܬܼܦܲܨܹܝܢ ܐ̄ܢܬܿܘܿܢ ܀</l>
<l n="653">:ܙܸܠܘ ܐܲܝܬܵܘ ܠܝܼ ܐ̄ܚܘܼܟܼܘܿܢ ܙܥܘܿܪܵܐ ܕܐܸܡ݂ܲܪܬܿܘܿܢ ܕܐܝܼܬܼ</l>
<l n="654">ܘܫܵܪܹܐ ܐ̄ܢܵܐ ܠܟܼܘܿܢ ܥܲܡ ܐܲܚܘܼܟܼܘܿܢ ܠܘܵܬܼ ܐܲܒܼܘܼܟܼܘܿܢ ܀</l>
<l n="655">:ܣܝܼܡܘ ܡܸܫܟܵܢܵܐ ܠܦܘܼܬܼ ܣܘܼܥܪܵܢܵܐ ܕܲܢܦܲܠ̣ܬܿܘܿܢ ܒܹܗ</l>
<l n="656">ܘܐܲܢ̄ܬܿܘܿܢ ܐܵܘܒܸܿܠܘ ܠܲܚܡܵܐ ܠܟܲܦܢܹ̈ܐ ܕܲܒܼܒܼܵܬܲܝ݁ܟܿܘܿܢ ܀</l>
<l n="657">:ܟܠ̣ܵܐ ܚܲܕܼ ܡܸܢܗܘܿܢ ܘܐܲܣܪܹ݂ܗ ܒܙܲܝܢܵܐ ܒܲܡܠܸܐ ܙܲܒܼܢܵܐ</l>
<l n="658">ܘܙܵܘܕ ܐܸܢܘܿܢ ܒܟܸܣܦܵܐ ܘܠܲܚܡܵܐ ܕܲܒܼܛܲܥܢܲܝ̈ܗܘܿܢ ܀</l>
<l n="659">:ܚܙ݂ܲܩܘ ܡ̣ܢ ܡܸܨܪܹܝܢ ܘܐܸܬܼܵܘ ܘܲܦܢ̣ܵܘ ܠܘܵܬܼ ܐܲܒܼܘܼܗܘܿܢ</l>
<l n="660">ܘܐܸܫܬܲܥܝܼܘ ܠܹܗ ܡܸܕܹܿܡ ܕܲܓܼܕܲܫ̣ ܘܬܸܢܘܲܝ ܕܲܗܘ̤ܵܬܼ ܀ </l>

<pb ed="http://syriaca.org/bibl/1765" n="284"/>  
<l n="661">:ܬ̣ܡܲܗ ܙܲܕܿܝܼܩܵܐ ܘܐܸܬܿܕܲܡܲܪ ܗ̄ܘ̣ܵܐ ܡ̣ܢ ܡܸܠܲܝ̈ܗܘܿܢ</l>
<l n="662">ܘܲܪܫܵܐ ܠܲܒܼܢܵܘ̈ܗܝ ܕܡܸܛܠ ܡܵܢܵܐ ܓܠ݂ܲܝܬܿܘܿܢ ܗܵܕܹܐ ܀</l>
<l n="663">:ܠܡܵܢ ܚܵܘܝܼܬܿܘܿܢ ܡܸܢܝܵܢ ܝܲܠܕܲܝ̈ ܕܲܟܼܡܵܐ ܗܵܘܹ̇ܝܢ</l>
<l n="664">ܕܲܥܬܼܝܼܕܼ ܓܲܒܼܪܵܐ ܕܢܸܬܼܒܲܥ ܡܸܢܟܼܘܿܢ ܐܵܦ ܗܵܘ̇ ܕܐܸܒܲܕܼ ܀</l>
<l n="665">:ܢܵܚ̣ܘ ܡ̣ܢ ܡܸܠܹ̈ܐ ܘܟܲܦܢܵܐ ܠܵܐ ܢܵܚ̣ ܡ̣ܢ ܩܲܫܝܘܼܬܹܗ</l>
<l n="666">ܘܫܲܥܒܸܿܕܼ ܐܸܢܘܿܢ ܠܡܸܦܢܵܐ ܠܡܸܨܪܹܝܢ ܟܲܕܼ ܠܵܐ ܨܵܠܒܹ̇ܝܢ ܀</l>
<l n="667">:ܕܒܲܪ̣ܘ ܠܐܲܚܘܼܗܘܿܢ ܐܲܝܟ ܕܐܸܫܬܵܘܕܲܝܼܘ ܕܠܵܐ ܢܸܬܿܕܲܓܿܠܘܼܢ</l>
<l n="668">ܘܛܲܝܸܒܼܘ ܕܵܫܢܹ̈ܐ ܠܝܵܘܣܸܦ ܟܹܐܢܵܐ ܕܕܲܡ ܢܸܬܼܪܲܥܸܐ ܀</l>
<l n="669">:ܫܩܲܠ̣ܘ ܡ̣ܢ ܛܘܼܒܼܵܐ ܕܐܲܪܥܵܐ ܕܲܟܼܢܲܥܢ ܨܲܪܘܵܐ ܘܕܸܒܼܫܵܐ</l>
<l n="670">ܘܟܸܦܵܐ ܐܲܥܦܵܐ ܥܲܠ̣ ܩܲܕܼܡܵܝܵܐ ܕܝܲܗ̣̄ܒܼܘ ܘܐܸܬܼܦܲܢܝܼ ܀</l>
<l n="671">:ܚ̣ܙܲܩܘ ܟܲܕܼ ܪܵܕܹܝܢ ܒܐܲܝܕܵܐ ܕܲܗܘ̤ܵܬܼ ܕܚܸܒܼܫܲܬ̤ ܐܸܢܘܿܢ</l>
<l n="672">ܕܲܠܡܵܐ ܬܸܫܠܲܡ ܒܝܲܕܼ ܣܘܼܥܪ݁ܵܢܹܐ ܘܬܼܵܘܒܸܿܕܼ ܐܸܢܘܿܢ ܀</l>
<l n="673">:ܩܸܢܛܵܐ ܡܠܹܝܢ ܗ̄ܘ̣ܵܘ ܟܲܕܼ ܪܵܕܹܝܢ ܗ̄ܘ̣ܵܘ ܐܲܝܟ ܚܲܝܵܒܹ̈ܐ</l>
<l n="674">ܕܕܲܡ ܠܵܐ ܢܸܣܦܲܩ ܦܝܵܣܵܐ ܘܡܸܠܹ̈ܐ ܠܘܵܬܼ ܬܲܪܥܘܼܬܼܵܐ ܀</l>
<l n="675">:ܟܡܵܐ ܕܩܵܪܒܿܝܼܢ ܗ̄ܘ̣ܵܘ ܠܐܲܦܲܝ̈ ܡܸܨܪܹܝܢ ܬܘܼܒܼ ܚܵܫ̇ܝܼܢ ܗ̄ܘ̣ܵܘ</l>
<l n="676">ܘܡܸܬܼܒܲܗܹܝܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ ܒܝܲܕܼ ܣܘܼܥܪ݁ܵܢܹܐ ܀</l>
<l n="677">:ܡܲܛܝܼܘ ܠܐܲܬܼܪܵܐ ܘܡܲܛܝܼܘ ܐܸܢܘܿܢ ܚܸܒܼܠܹ̈ܐ ܕܡ̇ܘܬܵܐ</l>
<l n="678">ܘܚܲܫ̣ܘ ܘܐܸܬܼܒܲܠܗܘܿܝܼܘ ܐܲܝܟ ܝܵܠܹܕܿܬܵܐ ܕܚܲܣܢܘܼܗ̇ ܟܹܐܒܹ̈ܝܗ̇ ܀</l>
<l n="679">:ܛܲܝܼܒܼܘ ܕܵܫܢܹ̈ܐ ܘܥܲܠ̣ܘ ܕܲܢܦܲܝܼܣܘܼܢ ܩܕܼܵܡ ܬܲܪܥܘܼܬܼܵܐ</l>
<l n="680">ܘܐܲܥܸܠܘ ܥܲܡܗܘܿܢ ܐܵܦ ܒܸܢܝܵܡܹܝܢ ܠܫܘܼܪܵܪ ܡܸܠܹ̈ܐ ܀</l>
<l n="681">:ܢܦܲܠ̣ܘ ܥܲܠ ܐܲܪܥܵܐ ܚܕܲܥܣܲܪ ܟܲܦܹ̈ܐ ܡܲܠܵܠܵܬܼܵܐ</l>
<l n="682">ܘܲܫܠܸܡ̣ܘ ܚܸܠܡܹ̈ܐ ܕܲܚܠ݂ܲܡ ܟܸܐܢܵܐ ܒܝܲܕܼ ܣܘܼܥܪ̈ܵܢܹܐ ܀</l>
<l n="683">:ܦܪܲܥ̣ܘ ܚܲܣܡܹ̈ܐ ܟܲܕܼ ܠܵܐ ܨܵܒܹ̇ܝܢ ܚܵܘܒܲܬܼ ܚܘܼܒܵܐ</l>
<l n="684">ܘܫܲܡܠܝܼܘ ܐ̄ܪܵܙܵܐ ܕܐ̄ܪܵܙ ܓܸܠܝܵܢܵܐ ܒܐܵܬܼܵܐ ܕܟܲܦܹ̈ܐ ܀</l>
<l n="685">:ܡܲܠܸܠ ܥܲܡܗܘܿܢ ܚܲܟܿܝܼܡܵܐܝܼܬܼ ܐܲܝܟ ܚܲܟܿܝܼܡܵܐ</l>
<l n="686">ܕܲܚܙ̣̱ܵܐ ܕܲܢܩܸ݂ܦ ܥܒܼܵܕܹ̈ܐ ܠܡܸܠܹ̈ܐ ܒܩܘܼܫܬܵܐ ܠܚܸܘܙܵܐ ܀</l>
<l n="687">:ܫܲܐܸܠ ܐܸܢܘܿܢ ܥܲܠ ܐܲܒܼܘܼܗܘܿܢ ܕܩܲܝܵܡ ܟܹܐܢܵܐ</l>
<l n="688">ܘܲܚ̣ܙܵܐ ܠܐܲܚܘܼܗܝ ܘܐܸܡ݂ܲܪ ܗܵܢܵܘ̇ ܗܵܘ̇ ܕܐܸܡ݂ܲܪܬܿܘܿܢ ܀</l>
<l n="689">:ܐܸܚܲܕܼ ܪ̈ܵܚܡܵܘܗܝ ܘܲܥܨ̣ܵܐ ܟܝܵܢܹܗ ܕܢܸܒܼܩܸܐ ܐܸܢܘܿܢ</l>
<l n="690">ܘܲܒܼܢܸܣܝܵܢܵܐ ܢܹܐܠܲܦ ܢܝܼܫܵܐ ܕܪܸ̈ܥܝܵܢܲܝܗܘܿܢ ܀</l>
<l n="691">:ܝܲܩܲܪ ܐܸܢܘܿܢ ܒܐ̄ܢܵܫܵܝ̈ܬܼܵܐ ܐܲܝܟ ܪܸܓܲܬܼܗܘܿܢ</l>
<l n="692">ܘܚܵܘܝܼ ܐܸܢܘܿܢ ܕܝܵ̇ܕܲܥ ܛܲܟܼܣܵܐ ܕܩܲܫܝܼܫ ܘܲܛܠܸܐ ܀</l>
<l n="693">:ܦܩܲܕܼ ܠܪܲܒܿܒܲܝܬܹܿܗ ܕܢܸܫܪܸܐ ܐܸܢܘܿܢ ܒܐܸܣܟܹܿܝܡ ܚܘܼܒܵܐ</l>
<l n="694">ܘܲܢܣܝܼܡ ܟܵܣܵܐ ܒܦܘܼܡ ܛܲܥܢܲܝ̈ܗܘܿܢ ܘܢܲܚܸܫ ܐܸܢܘܿܢ ܀ </l>

<pb ed="http://syriaca.org/bibl/1765" n="285"/>  
<l n="695">:ܟܵܣܵܐ ܕܝܼܠܹܗ ܦܩ݂ܲܕ ܕܲܢܣܝܼܡܝܼܘܗܝ ܒܛܲܥܢܵܐ ܕܐܲܚܘܼܗܝ</l>
<l n="696">ܕܲܒܼܝܲܕܼ ܟܠܗܹܝܢ ܢܸܒܼܩܸܐ ܚܘܼܒܵܐ ܕܐܲܚܹ̈ܐ ܢܟܼܝ̈ܠܹܐ ܀</l>
<l n="697">:ܚܙܲܩܘ̣ ܡ̣ܢ ܨܹܐܕܼܵܘܗܝ ܟܲܕܼ ܚܵܕܹܝ̇ܢ ܗ̄ܘ̣ܵܘ ܐܲܝܟ ܙܲܟܵܝܹ̈ܐ</l>
<l n="698">ܘܥܲܕܼ ܡܸܬܼܝܲܐܒܼܝܼܢ ܪܗܸܛ ܦܘܼܩܕܵܢܵܐ ܘܐܲܪܗܸܒܼ ܐܸܢܘܿܢ ܀</l>
<l n="699">ܘܥܲܦ ܗ̄ܘ̣ܵܐ ܐܸܒܼܠܵܐ ܒܲܕܼܡܘܼܬܼ ܢܲܚ̈ܬܹܿܐ ܥܲܠ ܪܸܥܝܵܢܵܐ ܀</l>
<l n="700">:ܠܡܵܢܵܐ ܦܪ݂ܲܥܬܿܘܿܢ ܚܘܼܒܼܠܹ̈ܐ ܕܨܲܥܪܵܐ ܚܠܵܦ ܐܝܼܩܵܪܵܐ</l>
<l n="701">ܘܠܵܐ ܩܵܘܝܼܬܵܢ ܒܐܲܝܕܵܐ ܕܦܲܐܝܵܐ ܠܲܒܼܢܲܝ̈ ܚܹܐܪܹ̈ܐ ܀</l>
<l n="702">:ܒܲܨܝܼ ܐܸܢܘܿܢ ܐܲܝܟ ܠܵܐ ܝܵ̇ܕܲܥ ܒܐܲܝܕܵܐ ܕܲܗܘ̤ܵܬܼ</l>
<l n="703">ܘܐܸܫܟܲܚ ܟܵܣܵܐ ܐܲܝܟܵܐ ܕܣܵܡܹ݂ܗ ܠܘܵܬܼ ܒܸܢܝܵܡܹܝܢ ܀</l>
<l n="704">:ܥܛܲܦܘ ܟܲܕܼ ܒܵܟܹ̇ܝܢ ܘܲܦܪܝܼܣ ܐܸܒܼܠܵܐ ܥܲܠ ܪܹ̈ܫܲܝܗܘܿܢ</l>
<l n="705">ܕܗܲܦܟ݂ܵܗ̇ ܐܸܒܼܠܵܐ ܠܚܲܕܼܘܲܬܼ ܠܸܒܵܐ  ܠܘܵܬܼ ܟܲܪ ܝܘܼܬܼܵܐ ܀</l>
<l n="706">:ܢܦܲܠܘ̣ ܘܐܸܬܼܓܲܪܓܲܚܘ ܟܲܕܼ ܡܸܬܼܟܲܫܦܝܼܢ ܥܲܠ ܡ̇ܐ ܕܓܼܕܲܫ</l>
<l n="707">ܘܐܵܘܕܲܝܼܘ ܘܐܸܡ̣ܪܘ ܕܠܲܝܬܿ ܙܵܟܼܘܼܬܼܵܐ ܠܚܲܝܵܒܼܘܼܬܲܢ ܀</l>
<l n="708">:ܚܙ̣ܵܐ ܙܲܕܲܝܼܩܵܐ ܚܲܫܵܐ ܕܐܲܚܵܘ̈ܗܝ ܘܚܲܫ̣ ܠܘܼܩܒܲܠܗܘܿܢ</l>
<l n="709">ܘܠܵܐ ܬܘܼܒܼ ܚܲܡܣܸܢ ܡ̣ܢ ܟܲܪܝܘܼܬܼܵܐ ܕܫܸܚܩܲܬ̤ ܢܲܦܫܹܗ ܀</l>
<l n="710">:ܥܨ̣ܵܝܗܝ ܓܹܝܪ ܚܘܼܒܵܐ ܕܦܵܪܘܿܫܘܼܬܼܵܐ ܕܣܝܼܡ ܒܲܟܼܝܵܢܵܐ</l>
<l n="711">ܘܲܗ̤ܘܲܝ̈ ܕܸܡܥܹ̈ܐ ܐܲܝܟ ܫܘܼܒܼܩܵܢܵܐ ܠܘܵܬܼ ܟܲܪܝܘܼܬܼܵܐ ܀</l>
<l n="712">:ܒܟ݂ܵܐ ܠܘܼܩܒܲܠܗܘܿܢ ܕܲܟܼܡܵܐ ܚܲܫ̣ܘ ܗ̄ܘ̣ܵܘ ܒܠܵܐ ܝܼܕܲܥܬܼܵܐ</l>
<l n="713">ܘܚܵܘܝܼ ܚܘܼܒܹܿܗ ܕܠܵܐ ܦܪ݂ܲܥ ܐܸܢܘܿܢ ܣܘܼܥܪ̈ܵܢܲܝܗܘܿܢ ܀</l>
<l n="714">:ܪ̈ܲܚܡܹܐ ܙܲܩܬ̣ܿܘܼܗܝ ܒܲܕܼܡܘܼܬܼ ܥܘܼܖܣܵܐ ܠܘܵܬܼ ܬܲܪܥܘܼܬܼܵܐ</l>
<l n="715">ܘܐܵܘܕܲܥ ܐܸܢܘܿܢ ܕܗܘ̤ܝܘܼ ܕܙܲܒܿܢܹܗ ܚܣܵܡܵܐ ܢܟܼܝܼܠܵܐ ܀</l>
<l n="716">:ܐ̄ܢܵܐ ܐ̄ܢܵܐ ܝܵܘܣܸܦ ܥܲܒܼܕܵܐ ܚܣܵܡܵܐ ܕܲܒܼܟܼܘܿܢ</l>
<l n="717">ܘܗܵܐ ܐܲܪܝܼܡܲܢܝ ܨܸܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ ܀</l>
<l n="718">:ܐ̄ܢܵܐ ܐ̄ܢܵܐ ܚܣܝܼܡܵܐ ܕܛܲܪܕܲܢܝ ܢܸܟܼܠܵܐ ܠܒܲܪ ܡ̣ܢ ܫܲܝܢܵܐ</l>
<l n="719">ܘܗܵܐ ܫܲܝܸܢ ܒܝܼ ܐܲܠܵܗ ܟܠܵܐ ܥܲܡܵܐ ܦܠܝܼܓܼܵܐ ܀</l>
<l n="720">:ܐ̄ܢܵܐ ܗ̄ܘ̣ ܗܲܕܵܡܵܐ ܕܲܦܣܲܩܬܿܘܿܢܵܢܝ ܡ̣ܢ ܓܘܼܫܡܲܝ̈ܟܿܘܿܢ</l>
<l n="721">ܬܵܘ ܢܸܬܼܚܲܢܲܢ ܐܵܦܸܢ ܗܵܫܵܐ ܠܘܵܬܼ ܫܲܘܝܘܼܬܼܵܐ ܀</l>
<l n="722">:ܐ̄ܢܵܐ ܐ̄ܢܵܐ ܕܲܚܙܹ̇ܝܬܼ ܟܲܦܹ̈ܐ ܚܕܲܥܣܲܪ ܘܲܚܕܼܵܐ ܕܲܩܬܢܘܿܡܝ</l>
<l n="723">ܘܗܵܐ ܐܸܬܼܦܲܫܲܩ ܚܲܝܠܵܐ ܕܡܸܠܲܝ̈ ܒܕܲܣܓܸܕܿܬܿܘܿܢ ܠܝܼ ܀</l>
<l n="724">:ܙܸܠܘ ܠܹܗ ܠܟܹܐܢܵܐ ܝܲܥܩܘܿܒܼ ܕܩܲܝܵܡ ܝܵܘܣܸܦ</l>
<l n="725">ܬܵܐ ܚܘܿܬܼ ܒܲܥܓܲܠ ܘܲܦܪܘܿܥ ܐܵܦ ܐܲܢ̄ܬܿ ܚܵܘܒܲܬܼ ܚܸܠܡܹ̈ܐ ܀</l>
<l n="726">:ܙܸܠܘ ܐܸܡܲܪܘ ܠܹܗ ܕܩܲܝܵܡ ܫܲܒܼܛܵܐ ܕܣܵܡ̇ܟ ܗ̄ܘ̣ܵܐ ܠܵܟ</l>
<l n="727">ܬܵܐ ܠܒܼܘܿܟ ܒܐܝܼܕܼܵܐ ܚܘܼܛܪܵܐ ܕܲܩܢܘܿܡܝ ܘܐܸܬܼܒܲܝܲܐ ܒܹܗ ܀</l>
<l n="728">:ܙܸܠܘ ܒܲܕܹܿܩܘ ܠܹܗ ܐܝܼܩܵܪܝ ܘܫܘܼܠܛܵܢܝ ܕܒܹܝܬܼ ܡܸܨܪ̈ܵܝܹܐ</l>
<l n="729">ܘܐܲܢܝܼܚܘ ܢܲܦܫܹܗ ܒܲܠܡܹܐܝܢ ܛܸܒܵܐ ܕܚܲܝܹ̈ܐ ܕܲܩܢܘܿܡܝ ܀ </l>

<pb ed="http://syriaca.org/bibl/1765" n="286"/>  
<l n="730">:ܙܸܠܘ ܐܸܡܲܪܘ ܠܹܗ ܕܥܲܒܼ݂ܕܲܢܝ ܐܲܠܵܗܝ ܡܵܪܵܐ ܠܡܸܨܪܹܝܢ</l>
<l n="731">ܘܡܲܡܠܸܟ ܫܘܼܠܛܵܢܝ ܘܪܵܕܹܐ ܠܥܲܒܼ̈ܕܹܿܐ ܘܠܲܒܼܢܲܝ̈ ܚܹܪܹ̈ܐ ܀</l>
<l n="732">:ܓܠܵܘ ܚܵܘܵܘ ܠܹܗ ܐܵܦ ܚܹܝܠ ܟܲܣܝܵܐ ܙܵܘܥܲܝ̈</l>
<l n="733">ܘܐܲܫܪܝܼ ܒܡܲܕܲܥܝ ܚܸܟܼܡܲܬܼ ܩܘܼܫܬܵܐ ܕܲܣܬܼܝܼܪ݁ܵܬܼܵܐ ܀</l>
<l n="734">:ܙܸܠܘ ܐܸܡܲܪܘ ܠܹܗ ܕܩܲܝܵܡ ܟܲܦܢܵܐ ܫ̈ܢܲܝܵܐ ܚܲܡܸܫ</l>
<l n="735">ܬܵܐ ܐܹܬܲܪܣܹܝܟ ܕܲܠܡܵܐ ܬܹܐܒܲܕܼ ܐܲܢ̄ܬܿ ܥܲܡ ܕܝܼܠܵܟ ܀</l>
<l n="736">:ܐܵܦ ܗܘ̤ ܝܵܘܣܸܦ ܒܗܵܕܹܐ ܡܸܠܬܼܵܠ ܒܲܝܲܐ ܠܐܲܚܵܘ̈ܗܝ</l>
<l n="737">ܕܐܲܠܵܗܵܝ ܫܲܕܲܪܲܢܝ ܕܐܸܗܘܸܐ ܙܵܐܹ̇ܢ ܠܟܼܘܿܢ ܡ̣ܢ ܟܲܦܢܵܐ ܀</l>
<l n="738">:ܒܗܵܕܹܐ ܬܸܢܘܲܝ ܡܓܲܪܸܓܼ ܗ̄ܘ̣ܵܐ ܠܹܗ ܠܝܲܩܘܿܒܼ ܐܲܒܼܘܼܗܝ</l>
<l n="739">ܕܲܒܼܡܲܚܲܬܿܬܹܿܗ ܢܚܲܬܸܿܡ ܡܸܠܹ̈ܐ ܕܲܠܘܵܬܼ ܐܲܒܼܪܵܡ ܀</l>
<l n="740">:ܒܝܲܕܼ ܫܘܼܘܕܵܝܵܐ ܕܲܢܒܼܝܼܘܼܬܼܵܐ ܐܲܦܝܼܣ ܠܐܲܚܵܘ̈ܗܝ</l>
<l n="741">ܕܠܵܐ ܢܸܬܼܥܵܘܟܼܘܼܢ ܡ̣ܢ ܡܹܐܬܼܝܼܬܼܵܐ ܕܲܠܘܵܬܼ ܚܘܼܒܹܿܗ ܀</l>
<l n="742">:ܐܲܪܡܝܼ ܥܠܲܝܗܘܿܢ ܩܸܢܛܵܐ ܕܟܲܦܢܵܐ ܘܕܲܚܸܠ ܐܸܢܘܿܢ</l>
<l n="743">ܕܬܼܘܼܒܼ ܠܲܡ ܩܲܝܵܡ ܫܲܒܼܛܵܐ ܕܟܲܦܢܸܵܐ ܫܢܲܝܵ̈ܐ ܚܲܡܸܫ ܀</l>
<l n="744">:ܒܗܵܠܹܝܢ ܩܵܠܹ̈ܐ ܫܲܓܲܫ ܐܸܢܘܿܢ ܠܡܸܚܲܬܼ ܨܖܹܕܼܵܘܗܝ</l>
<l n="745">ܘܲܟܼܬ݂ܲܒܼ ܐܸܢܘܿܢ ܒܪܸ̈ܥܝܵܢܲܝܗܘܿܢ ܐܲܝܟ ܕܲܒܼܠܘܼܚܹ̈ܐ ܀</l>
<l n="746">:ܫܡ݂ܲܥ ܡܸܨܪܵܝܵܐ ܦܸܪܥܘܿܢ ܡܲܠܟܵܐ ܒܗܵܠܹܝܢ ܕܲܗ̤ܘܲܝ̈</l>
<l n="747">ܘܲܚܕܼܝܼ ܣܲܓܿܝܼ ܒܛܸܒܵܐ ܕܓܸܢܣܹܗ ܕܒܲܪ ܥܸܒܼܪ̈ܵܝܹܐ ܀</l>
<l n="748">:ܩܪ̣ܵܐ ܠܲܡ ܦܸܪܥܘܿܢ ܠܝܵܘܣܸܦ ܘܐܸܡ݂ܲܪ ܕܲܥܒܸܕܼ ܗܵܕܹܐ</l>
<l n="749">ܘܐܲܝܬܵܐ ܠܥܲܡܵܟ ܘܐܲܢܝܼܚ ܐܸܢܘܿܢ ܒܛܘܼܒܹ̈ܐ ܕܡܲܠܟܿܘܼܬܼܝ ܀</l>
<l n="750">:ܙܵܘܸܕܼ ܠܐܲܚܲܝ̈ܟ ܘܫܲܕܲܪ ܐܸܢܘܿܢ ܠܒܹܝܬܼ ܐܲܒܼܘܼܗܘܿܢ</l>
<l n="751">ܕܢܹܐܬܸܐ ܢܸܚܙܸܐ ܘܢܸܚܕܹܿܐ ܒܚܲܝܲܝ̈ܟ ܘܲܒܼܫܘܼܠܛܵܢܵܟ ܀</l>
<l n="752">:ܩܲܒܸܿܠܘ ܘܲܫܠܸܡ̣ܘ ܐܲܚܵܘ̈ܗܝ ܕܝܵܘܣܸܦ ܒܗܵܕܹܐ ܕܲܗܘ̤ܵܬܼ</l>
<l n="753">ܘܲܚܙ݂ܲܩܘ ܠܐܲܬܼܪܵܐ ܕܒܹܝܬܼ ܡܲܥܡܲܪܗܘܿܢ ܟܲܕܼ ܚܵ̇ܕܹܝܢ ܗ̄ܘ̣ܵܘ ܀</l>
<l n="754">:ܡܲܢܲܥܘ ܘܲܡ̣ܛܵܘ ܫܲܒܼܛܲܝ̈ ܟܹܐܢܵܐ ܠܘܵܬܼ ܐܲܒܼܘܼܗܘܿܢ</l>
<l n="755">ܘܲܛܥܝܼܢܝܼܢ ܗ̄ܘ̣ܵܘ ܥܘܼܬܼܪܵܐ ܕܙܲܒܼܢܵܐ ܘܐܵܬܼܵܐ ܕܫܲܝܢܵܐ ܀</l>
<l n="756">:ܚܵܕܝܼܘ ܕܵܫܢܹ̈ܐ ܕܫܲܕܲܪܘ ܝܵܘܣܸܦ ܘܦܸܪܥܘܿܢ ܡܲܠܟܵܐ</l>
<l n="757">ܘܝܲܗ̣̄ܒܼܘ ܠܹܗ ܣܒܲܪܬܼܵܐ ܕܚܲܝܹ̈ܐ ܕܲܒܼܪܹܗ ܘܲܕܼܫܘܼܠܛܵܢܹܗ ܀</l>
<l n="758">:ܬܗܲܪ ܘܐܸܕܲܡܲܪ ܒܐܲܝܕܵܐ ܕܲܗܘ̤ܵܬܼ ܕܠܵܐ ܣܘܼܟܵܝܵܐ</l>
<l n="759">ܘܐܵܘܚܸܠ ܘܐܸܡ݂ܲܪ ܕܪܲܒܵܐ ܗ̄ܝܼ ܣܲܓܿܝܼ ܐܸܢ ܫܲܪܝܼܪܵܐ ܀</l>
<l n="760">:ܚܙ̣ܵܐ ܥܸܓܼ̈ܠܵܬܼܵܐ ܕܫܲܕܲܪ ܦܸܪܥܘܿܢ ܘܢܵܚ̣ ܪܸܥܝܵܢܹܗ</l>
<l n="761">ܘܲܩܢ̣ܵܐ ܣܲܒܼܪܵܐ ܠܘܵܬܼ ܣܘܼܟܵܝܵܐ ܕܐܲܝܠܹܝܢ ܕܲܫܡ݂ܲܥ ܀</l>
<l n="762">:ܪܲܒܵܐ ܗܝ̤ ܠܲܡ ܕܩܲܝܵܡ ܝܵܘܣܸܦ ܐܸܡ݂ܲܪ ܟܹܐܢܵܐ</l>
<l n="763">ܐܸܚܘܿܬܼ ܐܸܚܙܹܝܘܗܝ ܘܐܸܚܕܸܿܐ ܒܚܵܝܵܘ̈ܗܝ ܥܲܕܼܠܵܐ ܐܹܡܘܼܬ ܀</l>
<l n="764">:ܐܹܙܲܠ ܐܲܢܚ̣ ܚܲܫܲܝ̈ ܥܲܝܢܲܝ̈ ܒܲܠܡܹܐܝܢ ܦܲܓܼܪܹܗ</l>
<l n="765">ܘܐܲܫܠܲܚ ܟܲܪܝܘܼܬܼܝ ܒܝܲܕܼ ܥܸܢܝܵܢܵܐ ܕܡܸܠܲܝ̈ ܦܘܼܡܹܗ ܀ </l>

<pb ed="http://syriaca.org/bibl/1765" n="287"/>  
<l n="766">:ܐܹܙܠ ܐܸܦܪܘܿܥ ܚܵܘܒܲܬܼ ܚܸܠܡܹ̈ܐ ܕܚܲܝܵܒܼ ܐ̄ܢܵܐ ܠܹܗ</l>
<l n="767">ܘܐܹܡܲܠܸܐ ܠܹܗ ܣܸܓܼܓܲܬܼ ܚܘܼܒܵܐ ܕܲܚܙ̣ܵܐ ܒܫܸܡܫܵܐ ܀</l>
<l n="768">:ܐܹܙܲܠ ܐܸܚܙܹܝܘܗܝ ܟܲܕܼ ܡܸܬܼܝܲܩܲܪ ܒܹܝܬܼ ܡܸܨܪ̈ܵܝܹܐ</l>
<l n="769">ܘܬܼܘܼܒܼ ܢܸܫܬܲܪܲܪ ܒܝܼ ܡܘܼܠܟܵܢܵܐ ܕܐܲܒܼܪܵܡ ܘܕܐܝܼܣܚܵܩ ܀</l>
<l n="770">:ܚܙ݂ܲܩ ܝܼܣܪܵܝܹܠ ܒܐܘܼܪܚܵܐ ܕܐܲܚܙ̣ܩ ܟܲܣܝܵܐ ܠܐܲܒܼܘܼܗܝ</l>
<l n="771">ܘܥܲܠ̣ ܥܲܡ ܙܲܪܥܹܗ ܠܐܲܪܥܵܐ ܕܡܸܨܪܹܝܢ ܘܫܲܪ̣ ܡܘܼܠܟܵܢܵܐ ܀</l>
<l n="772">:ܚܙ̣ܵܘ ܠܲܚܕܼܵܕܹ̈ܐ ܐܲܒܼܵܐ ܠܲܒܼܪܹܗ ܟܹܐܢܵܐ ܠܟܹܐܢܵܐ</l>
<l n="773">ܘܲܦܪܲܥܘ̣ ܚܘܼܒܵܐ ܘܫܲܡܠܝܼܘ ܐ̄ܪ݁ܵܙܹܐ ܕܲܒܼܝܲܕܼ ܚܸܠܡܹ̈ܐ ܀</l>
<l n="774">:ܣܓܸܕܼ ܙܲܕܿܝܼܩܵܐ ܩܕܼܵܡ ܙܲܕܿܝܼܩܵܐ ܗܘ̤ ܥܲܡ ܝܲܠܕܵܘ̈ܗܝ</l>
<l n="775">ܘܟܲܕܼܢܹܗ ܒܢܝܼܪܵܐ ܬܚܹܝܬܼ ܥܲܒܼܕܿܘܼܬܼܵܐ ܕܡܪܹܗ ܘܲܒܼܪܹܗ ܀</l>
<l n="776">:ܒܣܸܓܼܕܲܬܼ ܝܵܘܣܸܦ ܟܕܲܢ ܒܵܪܘܿܝܵܐ ܟܠܝܼܠܹ̈ܐ ܘܚܲܪ݁ܫܹܐ</l>
<l n="777">ܒܐ̄ܪܵܙ ܦܵܪܘܿܩܲܢ ܕܩܲܒܸܿܠ ܡ̣ܢ ܟܠ ܣܸܓܼܕܲܬܼ ܚܘܼܒܵܐ ܀</l>
<l n="778">:ܒܗܵܕܹܐ ܬܸܢܘܲܝ ܝܲܩܪܹܗ ܠܟܹܐܢܵܐ ܒܣܸܓܼܕܲܬ ܓܸܢܣܹܗ</l>
<l n="779">ܕܠܵܐ ܐ̄ܢܵܫ ܢܸܬܼܡܲܗ ܒܣܸܓܼܕܲܬܼ ܟܠܵܐ ܕܨܹܝܕܼ ܪܹܫܝܼܬܲܢ ܀</l>
<l n="780">:ܒܝܵܘܣܸܦ ܐܲܠܸܦ ܣܸܓܼܕܲܬܼ ܟܠܵܐ ܕܲܠܘܵܬܼ ܐ̄ܢܵܫܵܐ</l>
<l n="781">ܕܣܵܓ̇ܿܕܲܝܼܢ ܐܲܟܲܚ̄ܕܼ ܥܝܼܪܹ̈ܐ ܘܐܵܢܵܫܵܐ ܠܲܨܠܸܡ ܐ̄ܢܵܫܵܐ ܀</l>
<l n="782">:ܐ̄ܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܣܲܒܼ ܟܲܣܝܵܐ ܘܢܸܣܥܘܿܪ ܒܹܗ ܟܠ</l>
<l n="783">ܘܒܲܐܦܲܝ̈ ܢܩܲܒܸܿܠ ܡ̣ܢ ܟܠ ܣܸܓܼܕܲܬܼ ܟܠܵܐ ܀</l>
<l n="784">:ܒܗܵܕܹܐ ܨܵܐܲܪ ܐܵܦ ܦܸܠ̈ܐܵܬܼܵܐ ܒܕܼܘܼܒܵܪ ܟܹܐܢܹ̈ܐ</l>
<l n="785">ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܬܼܒܲܕܲܩ ܫܪܵܪ ܓܸܠܝܵܢܹܗ ܀</l>
<l n="786">:ܓܠ̣ܵܐ ܥܲܠ ܕܸܒܼܚܹܗ ܒܕܼܒܼܚܵܐ ܕܐܸܡܪܵܐ ܕܦܲܨܝܼ ܠܐܝܼܣܚܵܩ</l>
<l n="787">ܕܗܵܟܲܢ ܦܵܪܹܩ ܐܵܦ ܗܘ̤ ܠܓܸܢܣܹܗ ܒܕܸܒܼܚܵܐ ܕܦܲܓܼܪܹܗ ܀</l>
<l n="788">ܚܵܘܝܼ ܒܝܵܘܣܸܦ  ܕܠܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܀</l>
<l n="789">:ܨܵܪ ܪܲܒܿܘܼܬܹܗ ܘܲܪܫܲܡ̣ ܐ̄ܪ̈ܵܙܵܘܗܝ ܒܟܹܐܢܹ̈ܐ ܘܡܲܠ݁̈ܟܹܿܐ</l>
<l n="790">ܘܚܵܘܝܹܗ ܠܚܲܪܬܼܵܐ ܘܒܲܝܐܹܗ ܒܹܗ ܟܠ ܐ̄ܚܪ̈ܵܝܹܐ ܘܩܲܕܼܡܹ̈ܐ ܀</l>
<l n="791">:ܡܲܢ ܠܵܐ ܢܸܬܼܗܲܪ ܒܕܼܘܼܒܵܪ ܟܹܐܢܹ̈ܐ ܘܚܘܼܡܣܵܢܲܝ̈ܗܘܿܢ</l>
<l n="792">ܕܲܕܼܪܲܫܘ ܐܘܼܪܚܵܐ ܒܝܲܕܼ ܥܲܡܠܲܝ̈ܗܘܿܢ ܠܘܵܬܼ ܐܝܼܬܼܘܼܬܼܵܐ ܀</l>
<l n="793">:ܡܲܢ ܠܵܐ ܢܸܫܠܲܡ ܠܐ̄ܪ̈ܵܙܹܐ ܘܛܘܼܦܣܹ̈ܐ ܕܲܩܢܘܿܡܲܝ̈ܗܘܿܢ</l>
<l n="794">ܘܢܵܘܕܸܿܐ ܒܚܲܝܠܵܐ ܕܚܲܝܵܠ ܐܸܢܘܿܢ ܒܲܥܬܼܝܼ̈ܕܼܵܬܼܵܐ ܀</l>
<l n="795">:ܡܲܢ ܠܵܐ ܢܵܘܕܸܿܐ ܐܲܝܟ ܬܲܪܥܝܼܬܼܵܐ ܕܪܸ̈ܥܝܵܢܲܝܗܘܿܢ</l>
<l n="796">ܕܗܲܝܡܸܢܘ ܘܐܲܚܸܒܼܘ ܘܲܣܒ݂ܲܪܘ ܘܲܫܠܸܡ̣ܘ ܠܗܵܘ̇ܡ̇ܐ ܕܣܲܟܿܝܼܘ ܀</l>
<l n="797">:ܡܲܢ ܠܵܐ ܢܸܩܘܿܫ ܒܲܬܼܪܲܥ ܚܘܼܒܵܐ ܕܒܹܗ ܥܲܠ̣ܘ ܘܐܲܡܠܸܟܼܘ</l>
<l n="798">ܘܢܲܡܠܸܟ ܐܵܦ ܗܘ̤ ܒܕܼܘܼܡܝܵܐ ܢܲܟܼܦܵܐ ܕܚܵܘܝܼܘ ܒܐܲܪܥܵܐ ܀</l>
<l n="799">:ܒܝܵܘܣܸܦ ܢܹܚܘܼܪ ܐܲܝܢܵܐ ܕܨܵܒܹ̇ܬܼ ܠܡܸܬܼܢܲܟܵܦܘܼ</l>
<l n="800">ܘܢܸܚܙܸܐ ܩܢܘܿܡܹܗ ܕܠܵܐ ܢܸܬܼܟܲܬܲܡ ܒܪܸܓܲܬܼ ܦܲܓܼܪܵܐ ܀ </l>

<pb ed="http://syriaca.org/bibl/1765" n="288"/>  
<l n="801">:ܒܹܗ ܢܸܬܼܒܲܩܸܐ ܐܲܝܢܵܐ ܕܪܵܗܹ̇ܛ ܪܘܼܚܵܢܵܐܝܼܬܼ</l>
<l n="802">ܘܢܲܪܡܸܐ ܦܓܼܘܼ̈ܕܹܐ ܒܪܸ̈ܓܼܫܲܝ ܦܲܓܼܪܹܗ ܕܠܵܐ ܢܸܬܼܒܲܥܪܲܪ ܀</l>
<l n="803">:ܒܕܘܼܡܝܵܐ ܕܝܼܠܹܗ ܢܹܐܚܘܿܕܼ ܕܲܪܵܐ ܥܲܡ ܚܘܼ̈ܬܼܚܵܬܹܐ</l>
<l n="804">ܕܬܸܕܲܥܲܟ ܢܘܼܪܵܐ ܕܲܒܼܗܲܕܵܡܵܘ̈ܗܝ ܒܚܘܼܡܣܵܢ ܢܲܦܫܹܗ ܀</l>
<l n="805">:ܥܲܡܹܗ ܢܸܚܘܿܬܼ ܠܐܸܣܛܵܕܼܝܼܘܿܢ ܡܲܠܝܲܬܼ ܚܲܫܹ̈ܐ</l>
<l n="806">ܕܢܸܣܲܩ ܥܲܡܹܗ ܠܘܵܬܼ ܙܵܟܼܘܼܬܼܵܐ ܕܦܘܼܪܥܵܢ ܐܲܓܼܪܵܐ ܀</l>
<l n="807">:ܫܘܼܒܼܚܵܐ ܠܡܵܪܝܵܐ ܕܲܒܼܝܲܕܼ ܚܘܼܒܹܿܗ ܫܲܡܠܝܼ ܘܲܓܼܡܲܪ</l>
<l n="808">ܐ̄ܪܵܙ ܦܸܠ̈ܐܵܬܼܵܐ ܕܲܚܙ̣ܵܘ ܥܒܼܵܕܵܘ̈ܗܝ ܒܫܸܡ ܐܝܼܬܼܘܼܬܼܵܐ ܀
</l>
                </div2>
            </div1>
        </body>
    </text>
</TEI>