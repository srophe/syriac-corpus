<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8573">On the New
                    Creation (Memra 44) - <foreign xml:lang="syr">ܥܲܠ ܚܘܼܕܵܬܼܵܐ
                        ܕܲܒܼܪܝܼܬܼܵܐ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">The Oxford-BYU Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>Created by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
                    <name type="person"
                        ><!-- Name of the person who transcribed the Syriac text --></name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>The Oxford-BYU Syriac Corpus</authority>
                <idno type="URI">https://syriaccorpus.org/71</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and released under a under a Creative Commons Attribution 4.0 International Public License (CC BY 4.0). The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <analytic>
                        <editor>D. Alphonsi Mingana</editor>
                        <idno type="URI">http://syriaca.org/bibl/1765</idno>
                    </analytic>
                    <monogr>
                        <title level="a">Narsai Doctoris Syri Homiliae et Carmina</title>
                        <imprint>
                            <pubPlace>Mosul</pubPlace>
                            <publisher>Typis Fratrum Praedicatorum</publisher>
                            <date when="1905">1905</date>
                        </imprint>
                        <extent>2 Volumes</extent>
                        <biblScope type="vol">2</biblScope>
                        <biblScope type="pp">55-72</biblScope>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>The Oxford-BYU Syriac Corpus is a joint project of the University of Oxford and
                    Brigham Young University in collaboration with Vanderbilt University and the
                    Initiative for Digital Humanities, Media, and Culture at Texas A&amp;M
                    University.</p>
                <!-- Look at editorialDecl desription in P5 for labels (https://www.tei-c.org/release/doc/tei-p5-doc/en/html/ref-editorialDecl.html) and use as necessary to describe the corpus/text in question -->
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc>
            <change when="2017-07-05" who="http://syriaca.org/person.xml#jwalters">Edited text
                structure</change>

            <change when="2017-04-14" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text>
        <body>
            <div type="title" n="0">
                <ab xml:lang="syr">ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ</ab>
            </div>
            <div type="rubric" xml:lang="syr">
                <pb ed="http://syriaca.org/bibl/1765" n="55"/>

                <l>ܡܐܡܪܐ ܕܥܣܪܝܢ ܘܫܬܐ</l>
                <l>ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ ܘܠܵܚܹܡ ܠܚܲܕܼ</l>
                <l>ܒܫܲܒܵܐ ܚܲܕܼܬܼܵܐ</l>
                <l>ܥܘܼܢܵܝܵܐ</l>
                <l>ܒܪܝܼܟܼܘܼ ܕܲܒܼܢܵܢ ܘܲܗܦܲܟ ܘܚܲܒܿܠܲܢ: ܘܲܥܬܼܝܼܕܼ ܕܢܸܒܼܢܹܝܢ</l>
                <l>ܘܬܼܘܼܒܼ ܠܵܐ ܢܚܲܒܿܠܲܢ: ܐܲܚܲܝ̈.</l>
            </div>
            <div type="text" xml:lang="syr">
                <l n="1">:ܚܲܕܼ ܒܵܪܘܿܝܵܐ ܒܪ̣ܵܗ̇ ܠܲܒܼܪܝܼܬܼܵܐ ܡ̣ܢ ܠܵܐ ܡܸܕܹܿܡ</l>
                <l n="2">ܘܗܘ̤ ܡܚܲܕܸܿܬܼ ܠܵܐ ܡ̣ܢ ܫܝܼ̈ܛܵܬܼܵܐ ܠܲܫܒܼܝܼ̈ܚܵܬܼܵܐ ܀</l>
                <l n="3">:ܚܲܕܼ ܨܸܒܼܝܵܢܵܐ ܬܲܩܸܢ ܥܵܠܡܵܐ ܥܡܝܼܠ ܒܲܬܼܥܵܫܵܐ</l>
                <l n="4">ܘܗܘ̤ ܡܚܲܪܲܪ ܠܹܗ ܡ̣ܢ ܫܘܼܥܒܵܕܼܵܐ ܕܲܥܡܝܼ̈ܠܬܼܵܐ ܀</l>
                <l n="5">ܚܲܕܼ ܗ̄ܘ̣ ܡܵܪܵܐ ܕܫܲܪܝܼ ܒܥܲܡܠܵܐ ܕܠܲܝܬܿ ܒܹܗ ܥܲܡܠܵܐ: </l>

                <pb ed="http://syriaca.org/bibl/1765" n="56"/>
                <l n="6">ܘܗܘ̤ ܡܫܲܠܸܡ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܚܲܣܝܼܪܵܐ ܀</l>
                <l n="7">:ܚܲܕܼ ܗ̄ܘ̣ ܟܝܵܢܵܐ ܕܐܲܟܼܝܼܢ ܟܠܵܐ ܡܠܝܼܠܹ̈ܐ ܘܚܲܪ݁ܫܹܐ</l>
                <l n="8">ܘܒܲܠܡܹܐܝܢ ܚܘܼܒܹܿܗ ܡܢܝܼܚ ܬܘܼܩܵܢܵܘ̈ܗܝ ܕܠܵܐ ܢܸܫܬܿܚܩܘܼܢ ܀</l>
                <l n="9">:ܚܲܕܼ ܗ̄ܘ̣ ܪܸܡܙܵܐ ܕܙܵܐܹ̇ܢ ܬܹܒܹܝܠ ܒܲܕܼܡܸܬܼܚܲܙ̈ܝܵܢ</l>
                <l n="10">ܘܲܥܬܼܝܼܕܼ ܕܢܲܚܸܐ ܒܲܕܼܠܵܐ ܚܲܙ̈ܝܵܢ ܠܲܕܼܡܸܬܼܚܲܘܙ̈ܝܵܢ ܀</l>
                <l n="11">:ܚܲܕܼ ܫܘܼܠܛܵܢܵܐ ܡܛܲܟܸܿܣ ܪܲܗܛܵܐ ܕܥܝܼܪܹ݁ܐ ܘܐ̄ܢܵܫܵܐ</l>
                <l n="12">ܘܡ̣ܢ ܒܹܝܬܼ ܓܲܙܹܗ ܡܦܲܠܸܓܼ ܕܸܫܢܹ̈ܐ ܠܨܸܒܼܝܵܢܲܝ̈ܗܘܿܢ ܀</l>
                <l n="13">:ܚܲܕܼ ܗ̄ܘ̣ ܟܲܣܝܵܐ ܕܲܟܼܣܸܐ ܟܝܵܢܹܗ ܘܲܓܼܠܸܐ ܥܒܼܵܕܹܗ</l>
                <l n="14">ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܥܒܼܵܕܵܘ̈ܗܝ ܩܵܥܹ̇ܝܢ ܥܲܠ ܟܲܣܝܘܼܬܹܗ ܀</l>
                <l n="15">:ܥܒܼܵܕܵܘ̈ܗܝ ܣܵܗ̇ܕܿܝܼܢ ܥܲܠ ܟܲܣܝܘܼܬܹܗ ܕܠܵܐ ܡܸܬܿܕܵܪܟܵܐ</l>
                <l n="16">ܕܗܵܐ ܡ̣ܢ ܕܲܗܘ̤ܵܘ ܠܵܐ ܡܨܹܝܢ ܘܚܵܙܹ̇ܝܢ ܠܐܲܡܝܼܢܘܼܬܹܗ ܀</l>
                <l n="17">:ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܕܠܵܐ ܫܘܼܪܵܝܵܐ</l>
                <l n="18">ܘܲܕܼܠܵܐ ܫܘܼܠܵܡ ܨܒܼܵܐ ܕܲܢܩܵܘܘܿܢ ܥܒܼܵܕܹ̈ܐ ܕܲܥܒ݂ܲܕܼ ܀</l>
                <l n="19">:ܒܐܲܡܝܼܢܘܼܬܹܗ ܨܒܼܵܐ ܕܲܢܫܵܘܬܸܿܦ ܥܒܼܵܕܹ̈ܐ ܕܲܥܒ݂ܲܕܼ</l>
                <l n="20">ܕܡ̇ܐ ܕܲܡܩܵܘܹܝܢ ܢܸܗܘܘܿܢ ܣܵܗ̈ܕܹܿܐ ܕܐܲܡܝܼܢܘܼܬܹܗ ܀</l>
                <l n="21">:ܐܲܡܝܼܢܵܐܝܼܬܼ ܦܠܸܐ ܕܲܢܩܵܘܸܐ ܐܝܼܬܼܝܵܐ ܘܥܲܡܠܹܗ</l>
                <l n="22">ܕܐܲܝܟ ܕܐܝܼܬܼܵܘܗܝ ܗܘ̤ ܢܸܗܘܸܐ ܐܲܡܝܼܢ ܐܵܦ ܬܘܼܩܵܢܹܗ ܀</l>
                <l n="23">:ܠܵܐ ܗ̄ܘ̣ܵܐ ܠܙܲܒܼܢܵܐ ܒܪ̣ܵܗ̇ ܠܲܒܼܪܝܼܬܼܵܐ ܒܵܪܹܐ ܒܪܝܼܬܼܵܐ</l>
                <l n="24">ܐܸܠܵܐ ܕܬܸܛܲܪ ܒܐܲܡܝܼܢܘܼܬܼܵܗ̇ ܐܵܦ ܠܹܗ ܠܙܲܒܼܢܵܐ ܀</l>
                <l n="25">:ܥܲܡ ܬܘܼܩܵܢܵܗ̇ ܪܵܕܹܝܢ ܙܲܒܼܢܹ̈ܐ ܗܵܐ ܡ̣ܢ ܕܲܗܘ̤ܵܘ</l>
                <l n="26">ܘܥܵܒܼ̇ܪܝܼܢ ܙܲܒܼܢܹ̈ܐ ܘܗ̤ܝ ܠܵܐ ܥܵܒܼ̇ܪܵܐ ܡ̣ܢ ܡ̇ܐ ܕܐܝܼܬܹܝܗ̇ ܀</l>
                <l n="27">:ܕܠܵܐ ܫܘܼܠܵܡܵܐ ܪܵܕܹܝܢ ܛܲܟܼܣܹ̈ܐ ܕܐܲܝܡܝܼܢܘܼܬܼܵܗ̇</l>
                <l n="28">ܘܐܵܦܸܢ ܫܵܠ̇ܡܵܐ ܥܲܡ ܫܘܼܠܵܡܵܗ̇ ܐܵܦ ܚܘܼܕܵܬܼܵܗ̇ ܀</l>
                <l n="29">:ܥܲܠ ܫܘܼܠܵܡܵܗ̇ ܢܲܓܼܕܲܢܲܝ ܪܸܥܝܵܢܝ ܠܡܸܫܬܲܢܵܝܘܼ</l>
                <l n="30">ܕܲܚܙܹ̇ܝܬܼ ܕܲܦܠܸܐ ܛܵܒܼ ܡ̣ܢ ܙܲܒܼܢܵܐ ܕܲܒܼܫܘܼܪܵܝܵܗ̇ ܀</l>
                <l n="31">:ܦܠܸܐ ܫܘܼܠܵܡܵܗ̇ ܒܲܕܼܢܲܩܝܼܦ ܠܹܗ ܐܵܦ ܚܘܼܕܵܬܼܵܗ̇</l>
                <l n="32">ܘܠܹܗ ܠܚܘܼܕܵܬܼܵܐ ܐܸܡ̇ܪܹܬܼ ܕܲܦܠܸܐ ܡ̣ܢ ܫܘܼܪܵܝܵܐ ܀</l>
                <l n="33">:ܦܠܸܐ ܫܘܼܪܵܝܵܗ̇ ܕܬܸܩܢܲܬ̤ ܡܸܬܫܹܠܝ ܡ̣ܢ ܠܵܐ ܡܸܕܹܿܡ</l>
                <l n="34">ܘܲܦܠܸܐ ܣܲܓܼܝܼ ܐܵܦ ܚܘܼܕܵܬܼܵܗ̇ ܕܡ̣ܢ ܫܹܠܝ ܗܵܘܹ̇ܐ ܀</l>
                <l n="35">:ܒܗܵܘ̇ ܐܸܣܟܹܿܡܵܐ ܕܲܗܘ̤ܵܬܼ ܡܸܢܫܹܠܝ ܡ̣ܢ ܠܵܐ ܡܸܕܸܿܡ</l>
                <l n="36">ܗܵܘ̇ܝܵܐ ܠܚܲܪܬܼܵܐ ܡܸܕܸܿܡ ܕܲܦܠܸܐ ܡ̣ܢ ܩܲܕܼܡ̇ܝܵܐ ܀</l>
                <l n="37">:ܦܠܸܐ ܠܹܗ ܠܛܵܒܼܵܐ ܠܲܡܚܲܕܵܬܼܘܼ ܒܪܝܼܬܼܵܐ ܕܲܒܼܪܵܐ</l>
                <l n="38">ܕܲܒܼܚܘܼܕܵܬܼܵܗ̇ ܬܩܵܘܸܐ ܥܲܡܹܗ ܕܠܵܐ ܫܘܼܠܵܡܵܐ ܀</l>
                <l n="39">:ܕܠܵܐ ܫܘܼܠܵܡܵܐ ܪܓܼܝܼܓܼ ܗ̄ܘ̣ܵܐ ܕܬܸܗܘܸܐ ܡ̣ܢ ܫܘܼܪܵܝܵܐ</l>
                <l n="40">ܘܲܡܫܲܠܸܡ ܠܵܗ̇ ܠܪܸܓܲܬܼ ܚܘܼܒܹܿܗ ܒܝܘܿܡ ܫܘܼܠܵܡܵܐ ܀</l>
                <l n="41">ܗܵܢ ܨܸܒܼܝܵܢܵܐ ܗܘ̤ܵܐ ܠܹܗ ܡܸܡܬܼܘܿܡ ܕܠܵܐ ܫܘܼܪܵܝܵܐ: </l>

                <pb ed="http://syriaca.org/bibl/1765" n="57"/>
                <l n="42">ܕܬܸܗܘܸܐ ܠܘܼܩܕܼܵܡ ܕܲܡܠܸܐ ܙܲܒܼܢܵܐ ܘܟܸܢ ܕܲܠܥܵܠܲܡ ܀</l>
                <l n="43">:ܝܵ̇ܕܲܥ ܗ̄ܘ̣ܵܐ ܠܹܗ ܠܗܵܢ ܨܸܒܼܝܵܢܵܐ ܩܕܼܵܡ ܟܠܡܸܕܸܿܡ</l>
                <l n="44">ܘܠܵܘ ܚܲܕܼܬܼܵܐܝܼܬܼ ܨܒܼܵܐ ܕܲܢܬܲܩܸܢ ܘܐܲܟܸܿܢ ܬܲܩܸܢ ܀</l>
                <l n="45">:ܡܦܵܣ ܗ̄ܘ̣ܵܐ ܣܲܓܿܝܼ ܐܵܦ ܒܚܘܼܕܼܵܬܼܵܐ ܕܒܼܵܬܲܪ ܕܒܼܵܢܹ̈ܐ</l>
                <l n="46">ܘܠܵܘ ܚܘܼܫܵܒܼܵܐ ܥܨ̣ܵܝܗܝ ܕܲܢܚܲܕܸܿܬܼ ܡ̇ܐ ܕܲܡܚܲܕܸܿܡ ܀</l>
                <l n="47">:ܠܲܝܬܿ ܚܘܼܫܵܒܼܵܐ ܠܗܵܘ̇ ܚܘܼܫܵܒܼܵܐ ܕܠܵܐ ܡܸܬܼܚܲܫܲܒܼ</l>
                <l n="48">ܘܠܵܐ ܨܸܒܼܝܵܢܵܐ ܠܗܵܘ̇ ܨܸܒܼܝܵܢܵܐ ܕܠܵܐ ܨܒܼܵܐ ܘܨܵܒܹ̇ܐ ܀</l>
                <l n="49">:ܡܚܲܫܲܒ̣ ܗ̄ܘ̣ܵܐ ܠܹܗ ܗܵܘ̇ ܡ̇ܐ ܕܲܣܥ݂ܲܪ ܥܕܼܠܵܐ ܢܸܣܥܘܿܪ</l>
                <l n="50">ܘܲܨܒܸܐ ܗ̄ܘ̣ܵܐ ܠܹܗ ܗܵܘ̇ ܨܸܒܼܝܵܢܵܐ ܕܲܨܒܼܵܐ ܘܲܗܘ̤ܵܘ ܀</l>
                <l n="51">:ܠܵܘ ܚܲܕܼܬܼܵܐܝܼܬܼ ܣܥ݂ܲܪ ܟܠ ܕܣܥ݂ܲܪ ܘܲܥܬܼܝܼܕܼ ܕܢܸܣܥܿܪ</l>
                <l n="52">ܒܗܵܝ̇ ܕܐܝܼܬܼ ܗ̄ܘ̣ܵܐ ܠܹܗ ܟܠܡܵܐ ܕܲܗܘ̤ܵܐ ܥܲܕܠܵܐ ܢܸܗܘܸܐ ܀</l>
                <l n="53">:ܚܲܕܼܝܼܡܵܐܝܼܬܼ ܥܒ݂ܲܕܼ ܫܘܼܪܵܝܵܐ ܠܲܥܒܼܵܕܼ ܐܝܼܕܼܵܘ̈ܗܝ</l>
                <l n="54">ܘܲܫܒܼܝܼܚܵܐܝܼܬܼ ܡܚܲܕܸܿܬܼ ܥܲܡܠܹܗ ܒܫܘܼܠܵܡ ܙܲܒܼܢܹ̈ܐ ܀</l>
                <l n="55">:ܙܲܒܼܢܹ̈ܐ ܘܛܲܟܸܣܹ̈ܐ ܥܒ݂ܲܕܼ ܠܲܥܒܼܵܕܼܵܘ̈ܗܝ ܫܒܼܝܼܚ ܒܲܥ̇ܒܼܵܕܹܗ</l>
                <l n="56">ܘܠܵܐ ܡܨܸܐ ܥܒܼܵܕܹܗ ܕܢܑܹܡܲܪ ܕܟܼܡܵܐ ܫܒܼܝܼܚ ܘܲܡܛܲܟܲܣ ܀</l>
                <l n="57">:ܫܒܼܝܼܚ ܘܲܡܛܲܟܲܣ ܟܲܟܼܣܵܐ ܕܲܥܒ݂ܲܕܼ ܠܲܬܼܪܹܝܢ ܥܵܠܡܹ̈ܐ</l>
                <l n="58">ܕܲܠܚܲܕܼ ܝܲܗ̣̄ܒܼܠܹܗ ܙܲܒܼܢܵܐ ܝ̄ܕܼܝܼܥܵܐ ܘܚܲܕܼ ܕܲܠܥܵܠܲܡ ܀</l>
                <l n="59">:ܒܚܲܕܼ ܣܵܡ̣ ܛܲܟܼܣܵܐ ܕܲܢܩܵܘܸܐ ܟܠ ܒܲܥܡܝܼ̈ܠܵܬܼܵܐ </l>
                <l n="60">ܘܲܐ̄ܚܪܹܝܢ ܥܲܒܼܕܹܿܗ ܕܲܕܼܠܵܐ ܥܲܡܠܵܐ ܡܢܝܼܚ ܠܲܥܡܝܼ̈ܠܹܐ ܀</l>
                <l n="61">:ܚܲܕܼ ܐܲܣܸܢ ܒܹܗ ܙܢܲܝ̈ ܕܘܼܪܵܫܵܐ ܕܲܡܠܸܐ ܥܲܡܠܹ̈ܐ</l>
                <l n="62">ܘܠܲܐ̄ܚܪܹܢܵܐ ܡ̣ܠܵܝܗܝ ܗܵܪܓܵܐ ܕܠܲܝܬܿ ܒܹܗ ܡܲܐܝܼܢܘܼܬܼܵܐ ܀</l>
                <l n="63">:ܒܲܬܼܪ̈ܲܝܗܘܿܢ ܚܵܪ̣ ܒܥܲܝܢܵܐ ܟܣܝܼܬܼܵܐ ܕܲܓܼܝܼܙܘܼܬܹܗ</l>
                <l n="64">ܘܛܲܟܸܿܣ ܐܸܢܘܿܢ ܐܲܟܼܡܵܐ ܕܲܦܠܸܐ ܠܝܵ̇ܕܲܥ ܟܠܵܐ ܀</l>
                <l n="65">:ܝܵ̇ܕܲܥ ܗ̄ܘ̣ܵܐ ܠܹܗ ܠܥܘܼܡܪܵܐ ܕܙܲܒܼܢܵܐ ܕܡܸܫܬܲܪܝܵܢܵܐ ܗ̄ܘ̣</l>
                <l n="66">ܘܩܲܕܸܿܡ ܠܲܒܿܒܹܗ ܒܝܕܼ ܚܘܼܕܵܬܼܵܐ ܕܐܸܫܬܵܘܕܲܝܼ ܠܹܗ ܀</l>
                <l n="67">:ܒܝܲܕܼ ܫܘܼܘܕܵܝܹ̈ܐ ܓܲܪܸܓܼ ܢܲܓܼܕܹܿܗ ܠܘܵܬܼ ܝܼܕܲܥܬܹܗ</l>
                <l n="68">ܕܡ̇ܐ ܕܝܼܕܲܥ ܠܹܗ ܢܗܲܝܡܸܢ ܕܲܡܨܸܐ ܡܩܝܼܡ ܡܲܦܘܼܠܬܹܿܗ ܀</l>
                <l n="69">:ܐܲܝܟ ܕܲܠܢܲܦܠܵܐ ܐܲܚܕܹܿܡ ܒܐܝܝܼܕܼܵܐ ܒܸܣܪܵܢܵܝܵܬܵܐ</l>
                <l n="70">ܘܲܣܡ݂ܲܟ ܬܲܪܨܹܗ ܘܲܬܼܠܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܀</l>
                <l n="71">:ܒܐܝܼܕܼܵܐ ܕܐ̄ܢܵܫܵܐ ܐܲܚܕܹܿܗ ܠܥܵܠܡܵܐ ܡܵܪܹܗ ܕܥܵܠܡܵܐ</l>
                <l n="72">ܘܲܩܥܥ̣ܵܐ ܠܹܗ ܕܩܘܼܡ ܘܐܸܬܼܚܲܝܲܠ ܡ̣ܢ ܟܘܼܪܗܵܢܹܗ ܀</l>
                <l n="73">:ܡܸܕܼܪܵܐ ܕܡܸܢܹܗ ܡܲܕܸܿܟ ܝܲܗ̣̄ܒܼ ܠܹܗ ܒܲܕܼܡܘܼܬܼ ܣܲܡܵܐ</l>
                <l n="74">ܘܐܸܫܬܿܝܼ ܡܸܢܹܗ ܘܢܲܦܨܵܗ̇ ܠܡܸܪܬܼܵܐ ܕܡ̇ܝܘܿܬܼܘܼܬܼܵܐ ܀</l>
                <l n="75">:ܚܝ̣ܵܐ ܘܐܸܬܼܢܲܚܲܡ ܥܵܠܡܵܐ ܡܝܼܬܼܵܐ ܐ̄ܪܵܙܵܢܵܐܝܼܬܼ</l>
                <l n="76">ܘܝܼܠܸܦ ܛܲܟܼܣܵܐ ܕܬܼܘܼܒܼ ܡܸܬܼܢܲܚܲܡ ܒܗܘܿܢ ܒܲܥܒܼܵܕܹ̈ܐ ܀</l>
                <l n="77">:ܕܪܲܫ ܠܹܗ ܐܘܼܪܚܵܐ ܠܲܡܣܲܟܵܝܘܼ ܠܬܼܘܼܩܵܢ ܪܵܘܡ̇ܐ</l>
                <l n="78">ܘܫܲܕܲܪ ܩܘܼܕܸܡ̇ܘܗܝ ܚܲܕܼ ܡ̣ܢ ܕܝܼܠܹܗ ܐܲܝܟ ܗܲܕܿܝܼܠܵܐ ܀ </l>

                <pb ed="http://syriaca.org/bibl/1765" n="58"/>
                <l n="79">:ܚܲܕܼ ܐܝܼܙ ܓܲܘ̣ܵܐ ܫܠܲܚ̣ ܡ̣ܢ ܥܵܠܡܵܐ ܠܥܵܠܡܵܐ ܐ̄ܚܪܹܢܵܐ</l>
                <l n="80">ܕܲܢܛܲܝܸܒܼ ܠܹܗ ܠܥܵܠܡܵܐ ܥܡܝܼܠܵܐ ܥܵܠܡܵܐ ܓܡܝܼܪ̈ܵܐ ܀</l>
                <l n="81">:ܐܲܝܟ ܪܲܒܿܟܿܘܼܡܪܹ̈ܐ ܦܲܩܕܹܿܗ ܕܢܸܥܘܿܠ ܠܩܘܼܕܿܫܵܐ ܕܲܠܥܸܠ</l>
                <l n="82">ܕܲܢܚܲܣܸܐ ܒܹܗ ܥܲܠ ܚܵܘܒܵܬܹ̈ܗ ܕܥܵܠܡܵܐ ܥܡܝܼܠܵܐ ܀</l>
                <l n="83">:ܗܡܲܝܪܵܐ ܕܫܲܝܢܵܐ ܢܣ݂ܲܒܼ ܡ̣ܢ ܟܠܵܐ ܡ̇ܪܹܐ ܟܠܵܐ</l>
                <l n="84">ܕܡ̇ܐ ܕܗܘ̤ ܨܹܐܕܼܵܘܗܝ ܢܗܲܝܡܸܢ ܟܠܵܐ ܕܨܹܐܕܼܵܘܗܝ ܦܵܢܹ̇ܐ ܀</l>
                <l n="85">:ܙܲܒܼܢܵܐ ܬܲܚܸܡ ܕܠܸܐܡܲܬܼܝ ܦܵܢܹ̇ܐ ܡ̣ܢ ܨܹܝܕܼ ܚܘܼܒܹܿܗ</l>
                <l n="86">ܘܗܵܐ ܡܣܲܟܹܿܝܢ ܠܹܗ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀</l>
                <l n="87">:ܠܗܵܘ̇ ܒܘܼܣܵܡܵܐ ܡܣܲܟܸܿܐ ܥܵܠܡܵܐ ܥܡܝܼܠ ܒܲܚܛܝܼܬܼܵܐ</l>
                <l n="88">ܕܢܸܣܲܒܼ ܡܸܢܹܗ ܚܪܘܼܪ ܚܵܘ̈ܒܵܬܼܵܐ ܕܚܵܒܼ ܠܐܲܠܵܗܹܗ ܀</l>
                <l n="89">:ܠܗܵܘ̇ ܐܝܼܙ ܓܲܕܵܐ ܕܫܲܕܲܪ ܩܘܼܡ̇ܘܗܝ ܡܣܲܟܸܿܐ ܟܠܝܘܿܡ</l>
                <l n="90">ܕܢܹܐܬܸܐ ܡܣܲܒܿܪܝܼܘܗܝ ܥܲܠ ܚܘܼܕܵܬܼܵܐ ܕܥܲܬܿܝܼܩܘܼܬܹܗ ܀</l>
                <l n="91">:ܡܸܢܫܹܠܝ ܕܵܢܲܚ ܢܘܼܗܪܵܐ ܕܥܵܠܡܵܐ ܡ̣ܢ ܗܵܘ̇ ܥܵܠܡܵܐ</l>
                <l n="92">ܘܪܵܕܹܦ ܡܸܢܹܗ ܚܸܫܟܵܐ ܕܥܲܡܠܹ̈ܐ ܐܲܪ̈ܥܵܢܵܝܹܐ ܀</l>
                <l n="93">:ܒܢܘܼܗܪܵܐ ܕܐܲܦܵܘ̈ܗܝ ܡܲܥܒܲܪ ܐܸܒܼܠܵܐ ܕܲܟܼܡܝܼܪܘܼܬܹܗ</l>
                <l n="94">ܘܡܲܩܸܠ ܡܸܢܹܗ ܝܘܼܩܪܵܐ ܩܲܫܝܵܐ ܕܚܵܫܘܿܫܘܼܬܼܵܐ ܀</l>
                <l n="95">:ܒܩܵܠ ܫܝܼܦܘܿܪܵܐ ܡܥܝܼܪ ܕܲܡܟܿܘܼܬܼܵܐ ܕܠܵܐ ܝܼܕܲܥܬܹܗ</l>
                <l n="96">ܘܢܵܐܹ̇ܕ ܩܵܐܹ̇ܡ ܐܲܝܟ ܕܡ̣ܢ ܥܲܪܣܵܐ ܕܥܲܣܩܘܼܬܼ ܟܹܐܒܼܵܘ̈ܗܝ ܀</l>
                <l n="97">:ܠܟܼܠܹܗ ܒܟܼܠܹܗ ܡܚܲܕܸܿܬܼ ܡ̣ܢ ܫܹܠܝ ܕܠܵܐ ܬܘܼܗܵܝܵܐ</l>
                <l n="98">ܘܠܵܐ ܦܵܝܫܵܐ ܒܹܗ ܕܘܼܟܿܬܼܵܐ ܕܦܵܝ̇ܫܵܐ ܕܠܵܐ ܚܘܼܕܵܬܼܵܐ ܀</l>
                <l n="99">:ܟܠܵܗ̇ ܒܪܝܼܬܼܵܐ ܡܸܬܼܚܲܕܿܬܼܵܐ ܒܹܗ ܒܗܵܘ̇ ܚܘܼܕܵܬܼܵܐ</l>
                <l n="100">ܫܡܲܝܵܐ ܘܐܲܪܥܵܐ ܘܟܼܠ ܕܲܚܒܼܝܼܫܝܼܢ ܒܲܬܼܚܘܼܡܲܝ̈ܗܘܿܢ ܀</l>
                <l n="101">:ܡܠܝܼܠܹ̈ܐ ܘܚܲܪ̈ܫܹܐ ܢܵܚܝܼܢ ܐܲܟܲܚ̄ܕܼ ܡ̣ܢ ܥܲܡܠܲܝ̈ܗܘܿܢ</l>
                <l n="102">ܘܠܵܐ ܬܘܼܒܼ ܠܵܐܹ̇ܝܢ ܒܲܥܡܝܼ̈ܠܵܬܵܪܐ ܕܣܘܼܢܩܵܢܲܝ̈ܗܘܿܢ ܀</l>
                <l n="103">:ܟܠ ܥܲܡ ܟܠܵܐ ܡܢܝܼܚ ܗܵܘ̇ ܥܵܠܡܵܐ ܡ̣ܢ ܟܠ ܝܘܼܩܪ̈ܝܼܢ</l>
                <l n="104">ܘܠܲܝܬܿ ܒܲܥܒܼܝܼܪܹ̈ܐ ܕܠܵܘ ܒܲܗܝܵܚܹܗ ܡܢܝܼܚ ܠܲܐܝܘܼܬܹܗ ܀</l>
                <l n="105">:ܗܘ̤ܝܘܼ ܢܲܚܬܵܐ ܗܵܝ̇ ܕܲܪܫܝܼܡܵܐ ܒܣܸܦܪ̈ܲܝ ܪܘܼܚܵܐ</l>
                <l n="106">ܘܒܹܗ ܡܸܬܿܬܿܢܝܼܚܝܼܢ ܩܵܠܹ̈ܐ ܫܚܝܼܩܹ̈ܐ ܕܲܢܒܼܝܼܘܼܬܼܵܐ ܀</l>
                <l n="107">:ܠܲܝܬܿ ܒܲܢܝܵܚܹܗ ܥܲܡܠܵܐ ܕܫܵܚܹ̇ܩ ܠܲܕܼܢܵܐܲܚ ܒܹܗ</l>
                <l n="108">ܘܠܵܐ ܬܘܼܒܼ ܩܵܢܹ̇ܛ ܡ̣ܢ ܫܘܼܚܠܵܦܵܐ ܕܩܹܝܬܼ ܛܵܒܼ ܠܲܕܼܒܼܝܼܫ ܀</l>
                <l n="109">:ܠܲܝܬܿ ܫܘܼܠܵܦܵܐ ܕܒܹܝܬܼ ܛܵܒܼ ܘܲܠܒܼܝܼܫ ܒܗܵܘ̇ ܚܘܼܕܵܬܼܵܐ</l>
                <l n="110">ܘܠܵܐ ܕܲܡܣܲܟܸܿܐ ܒܣܘܼܟܵܝ ܣܲܒܼܪܵܐ ܕܣܲܒܼܪܵܐ ܐ̇ܚܪܹܢܵܐ ܀</l>
                <l n="111">ܒܹܗ ܐܲܣܝܼܪܝܼܢ ܟܠ ܣܘܼܟܵܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ: </l>

                <pb ed="http://syriaca.org/bibl/1765" n="59"/>
                <l n="112">ܘܒܹܗ ܡܸܣܬܲܝ̈ܟܼܵܢ ܩܲܕ̈ܡܵܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀</l>
                <l n="113">:ܒܲܠܡܹܐܝܢ ܫܲܝܢܹܗ ܢܵܝ̇ܚܝܼܢ ܟܸܢܫܹ̈ܐ ܕܲܫܡܲܝܵܢܹ̈ܐ</l>
                <l n="114">ܘܠܵܐ ܡܸܫܬܿܚܩܝܼܢ ܠܲܡܕܲܒܵܪܘܼ ܫܡܲܝܵܐ ܘܐܲܪܥܵܐ ܀</l>
                <l n="115">:ܒܹܗ ܡܸܬܿܬܿܢܝܼܚܝܼܢ ܡ̣ܢ ܥܲܡܠܲܝ̈ܗܘܿܢ ܕܲܠܘܵܬܼ ܐ̄ܢܵܫܵܐ</l>
                <l n="116">ܒܗܵܝ̇ ܕܐܵܦ ܫܵܠܹ̇ܐ ܪܲܗܛܵܐ ܕܐ̄ܢܵܫܵܐ ܘܣܘܼܥܪ̈ܵܢܲܝܗܘܿܢ ܀</l>
                <l n="117">:ܢܵܚ̇ܝܿܢ ܐ̄ܢܵܫܵܐ ܡ̣ܢ ܠܲܐܝܘܼܬܼܵܐ ܕܐ̄ܢܵܫܵܝ̈ܬܼܵܐ</l>
                <l n="118">ܘܠܵܐ ܡܸܣܬܲܢܩܝܼܢ ܥܲܠ ܚܘܼܫܵܚܵܐ ܕܐܲܪ̈ܥܵܢܵܝܵܬܼܵܐ ܀</l>
                <l n="119">:ܚܘܼܪܵܪ ܐ̄ܢܵܫܵܐ ܡܢܝܼܚ ܡ̣ܢ ܥܲܡܠܵܐ ܠܪ̈ܘܼܚܵܢܵܝܹܐ</l>
                <l n="120">ܘܗܵܘܹ̇ܝܢ ܐ̄ܢܵܫܵܐ ܘܲܡܫܲܝܵܢܹ̈ܐ ܒܚܲܕܼ ܕܘܼܒܵܪܵܐ ܀</l>
                <l n="121">:ܒܥܲܡܠܹ̈ܐ ܫܚܝܼܩܹ̈ܐ ܥܢܹܝܢ ܪ̈ܘܼܚܵܢܹܐ ܚܠܵܦ ܒܲܪܢܵܫܵܐ</l>
                <l n="122">ܘܡ̇ܐ ܕܐܸܬܼܚܲܪܲܪܘ ܢܵܚ̣ܘ ܦܵܩܘܿܕܹ̈ܐ ܘܡܸܬܼܦܲܩܕܵܢܹ̈ܐ ܀</l>
                <l n="123">:ܚܠܵܦ ܣܘܼܢܩܵܢܹܗ ܦܵܩܕܿܝܼܢ ܗܵܫܵܐ ܘܐܵܦ ܡܸܬܿܦܲܩܕܿܝܼܢ</l>
                <l n="124">ܘܡ̇ܐ ܕܲܥܬ݂ܲܪ ܗܘ̤ ܠܵܐ ܬܘܼܒܼ ܦܵܩܕܿܝܼܢ ܘܠܵܐ ܡܸܬܼܦܲܩܕܿܝܼܢ ܀</l>
                <l n="125">:ܒܥܘܼܬܼܪܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܡܲܡܠܸܟ ܬܲܡ̇ܢ</l>
                <l n="126">ܘܥܲܡܹܗ ܢܵܝܚ̇ܝܼܢ ܐܵܦ ܫܲܡܵܫܹ̈ܐ ܕܣܘܼܢܩܵܢ ܚܲܝܵܘ̈ܗܝ ܀</l>
                <l n="127">:ܢܝܵܚܵܐ ܓܡܝܼܪܵܐ ܕܠܵܐ ܡܸܫܬܲܚܠܲܦ ܡܩܲܒܸܿܠ ܠܲܐܝܵܐ</l>
                <l n="128">ܘܠܵܐ ܬܘܼܒܼ ܫܵܚ̇ܩܝܼܢ ܐܵܦ ܡܸܫܬܿܚܩܝܼܢ ܟܝܵܢܹ̈ܐ ܚܠܵܦܵܘܗܝ ܀</l>
                <l n="129">:ܟܠܵܗ̇ ܒܪܝܼܬܼܵܐ ܢܵܝ̇ܚܵܐ ܥܲܡܹܗ ܘܗܘ̤ ܥܲܡ ܟܠܵܐ</l>
                <l n="130">ܘܗܵܘܹ̇ܝܢ ܡܠܝܼ̈ܠܹܐ ܐܵܦ ܡܲܠܵܠܹ̈ܐ ܒܫܸܠܝܵܐ ܘܫܸܬܼܩܵܐ ܀</l>
                <l n="131">:ܫܵܠܹ̇ܿܝܢ ܚܲܫܵܘ̈ܗܝ ܢܲܦܫܵܢܵܝܹ̈ܐ ܘܦܲܓܼܪ̈ܵܢܵܝܹܐ</l>
                <l n="132">ܘܠܵܐ ܡܸܬܼܟܲܬܲܫ ܘܠܵܐ ܡܸܬܼܟܼܬܿܫܝܼܢ ܚܲܫܹ̈ܐ ܠܩܘܼܒܼܠܹܗ ܀</l>
                <l n="133">:ܕܵܥܟܵܐ ܚܛܝܼܬܼܵܐ ܘܕܼܵܥܹ̇ܟ ܡ̇ܘܬܵܐ ܗ̄ܘ̣ܵܐ ܠܹܗ</l>
                <l n="134">ܘܢܵܐܲܚ ܡܸܢܹܗ ܩܹܐܪܣܵܐ ܩܲܫܝܵܐ ܕܡܲܩܪܸܒܼ ܥܲܡܹܗ ܀</l>
                <l n="135">:ܒܢܵܘܚܹܗ ܢܵܚܝܼܢ ܐܵܦ ܡ̇ܪ̈ܘܿܕܹܐ ܕܣܲܩ̣ܪܘܼܗܝ ܡܲܓܵܢ</l>
                <l n="136">ܘܗܵܘܹ̇ܝܢ ܥܲܡܹܗ ܒܚܲܕܼ ܨܸܒܼܝܵܢܵܐ ܕܚܲܕܼ ܒܵܪܘܿܝܵܐ ܀</l>
                <l n="137">:ܚܲܕܼ ܨܸܒܼܝܵܢܵܐ ܡܲܡܠܸܟ ܬܲܡ̇ܢ ܥܲܠ ܟܠ ܘܲܒܼܟܼܠ</l>
                <l n="138">ܘܠܲܝܬܿ ܣܲܩܘܼܒܼܠܵܐ ܘܠܵܐ ܡܥܵܘܟܼܵܢܵܐ ܘܠܵܐ ܟܠ ܟܠܹܗ ܀</l>
                <l n="139">:ܚܲܕܼܘ ܡܲܡܠܸܟ ܥܲܡ ܨܸܒܼܝܵܢܵܐ ܕܣܵܡ̣ ܠܹܗ ܬܵܓܼܵܐ</l>
                <l n="140">ܘܗܘ̤ܝܘܼ ܕܕܼܵܐܹ̇ܝܢ ܒܹܗ ܒܨܸܒܼܝܵܢܵܐ ܕܝܲܗ̣̄ܒ ܠܹܗ ܕܝܼܢܵܐ ܀</l>
                <l n="141">:ܟܠܹܗ ܕܝܼܢܵܐ ܢܣ݂ܲܒܼ ܡ̣ܢ ܐܲܒܼܵܐ ܒܪܵܐ ܒܲܪ ܓܸܢܣܲܢ</l>
                <l n="142">ܘܗܘ̤ܝܘܼ ܕܝܵܗܹ̇ܒܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀</l>
                <l n="143">:ܒܝܘܿܡ ܓܸܠܝܵܢܹܗ ܡܚܵܘܸܐ ܚܲܝܠܵܐ ܕܪܹܫܢܘܼܬܹܗ</l>
                <l n="144">ܘܲܡܫܲܥܒܸܿܕܼ ܟܠ ܘܲܡܚܲܕܸܿܬܼ ܟܠ ܒܚܹܝܠ ܫܘܼܠܛܵܢܹܗ ܀</l>
                <l n="145">:ܠܗܵܘ̇ ܚܘܼܕܵܬܼܵܐ ܕܗܵܘܹ̇ܐ ܒܐܝܼܕܼܵܘ̈ܗܝ ܡܣܲܟܿܝܵܐ ܒܪܝܼܬܼܵܐ</l>
                <l n="146">ܘܗܵܐ ܡܸܬܿܬܲܢܚܵܐ ܕܠܸܐܡܲܬܼܝ ܗܵܘܹ̇ܐ ܙܒܲܢ ܚܘܼܕܵܬܼܵܗ̇ ܀</l>
                <l n="147">ܒܲܕܼܡܘܼܬܼ ܚܸܒܼܠܹ̈ܐ ܡ̇ܚܹ̇ܝܢ ܚܲܫܹ̈ܐ ܠܚܵܫܘܿܫܘܼܬܼܵܗ̇: </l>

                <pb ed="http://syriaca.org/bibl/1765" n="60"/>
                <l n="148">ܕܐܸܡܲܬܼܝ ܬܵܘܠܸܕܼ ܥܘܸܠܹ̈ܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀</l>
                <l n="149">:ܐܲܝܟ ܝܵܠܹܕܿܬܵܐ ܛܥܝܼܢܵܐ ܝܘܼܩܪܵܐ ܕܡ̇ܝܘܿܬܼܘܼܬܼܵܐ</l>
                <l n="150">ܘܗܘ̤ ܗܘ̇ ܝܵܘܡ̇ܐ ܡܢܝܼܚ ܟܲܪܝܘܼܬܼܵܗ̇ ܘܡܲܥܒܲܪ ܐܸܒܼܠܵܗ̇ ܀</l>
                <l n="151">:ܠܒܼܘܼܫ ܚܘܼܕܵܬܼܵܐ ܠܵܒܼܫܵܐ ܡܸܢܫܹܠܝ ܒܪܸܡܙܵܐ ܟܲܣܝܵܐ</l>
                <l n="152">ܘܒܲܕܼܡܘܼܬܼ ܟܲܠܬܼܵܐ ܩܵܝ̇ܡܵܐ ܒܫܘܼܒܼܚܵܐ ܕܠܵܐ ܡܸܬܼܚܲܒܲܠ ܀</l>
                <l n="153">:ܒܫܘܼܒܼܚܵܐ ܪܲܒܵܐ ܚܵܙܝܵܐ ܗܝ̤ ܠܵܗ̇ ܕܲܟܼܡܵܐ ܫܒܼܝܼܚܵܐ</l>
                <l n="154">ܘܠܵܐ ܡܸܣܬܲܒܼܥܵܐ ܚܙܵܬܼܵܐ ܕܐܲܦܹ̈ܝܗ̇ ܠܥܲܝܢܲܝ̈ ܢܲܦܫܵܗ̇ ܀</l>
                <l n="155">:ܕܠܵܐ ܣܲܒܼܥܘܼܬܼܵܐ ܗ̄ܝܼ ܗܵܝ̇ ܚܲܕܼܘܼܬܼܵܐ ܠܲܕܼܚܵܕܹܐ ܒܵܗ̇</l>
                <l n="156">ܘܝܲܬܿܝܼܪ ܐ̄ܢܵܫܵܐ ܘܲܡܫܲܝܵܢܹ̈ܐ ܕܫܲܡܸܫܘ ܫܲܦܝܼܪ ܀</l>
                <l n="157">:ܐ̄ܢܵܫܵܐ ܘܥܝܼܪܹ݁ܐ ܢܵܚܝܼܢ ܬܲܡ̇ܢ ܒܗܵܘ̇ ܒܘܼܣܵܡܵܐ</l>
                <l n="158">ܘܗܸܢܘܿܢ ܗܵܘܹ̇ܝܢ ܝܵܪ̈ܬܹ̇ܐ ܕܛܘܼܒܹ̈ܐ ܕܠܵܐ ܫܘܼܠܵܡܵܐ ܀</l>
                <l n="159">:ܢܵܝܚܝܼܢ ܥܝܼܪܹ̈ܐ ܡ̣ܢ ܬܸܫܡܸܫܬܵܐ ܕܲܝܠܵܦ ܟܠܵܐ</l>
                <l n="160">ܘܠܵܐ ܡܸܫܬܲܚܩܝܼܢ ܒܪܲܗܛܵܐ ܐ̄ܡܝܼܢܵܐ ܕܫܘܼܚܠܵܦ ܙܲܒܼܢܹ̈ܐ ܀</l>
                <l n="161">:ܢܵܚܝܼܢ ܙܵܘܥܹ̈ܐ ܕܪܸ̈ܥܝܵܢܲܝܗܘܿܢ ܡ̣ܢ ܫܘܼܚܠܵܦܵܐ</l>
                <l n="162">ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܒܲܕܼܡܘܼܬܼ ܫܹܐܕܹ̈ܐ ܀</l>
                <l n="163">:ܒܵܛܹ̇ܠ ܪܲܗܛܵܐ ܕܡܸܨܛܲܠܝܵܢܹ̈ܐ ܡ̣ܢ ܬܓܼܡܲܝ̈ܗܘܿܢ</l>
                <l n="164">ܘܫܵܠ̇ܡܝܼܢ ܟܠܗܘܿܢ ܠܚܲܕܼ ܨܼܒܼܝܵܢܵܐ ܕܬܲܩܸܢ ܐܸܘܿܢ ܀</l>
                <l n="165">:ܫܵܠܹ̇ܝܢ ܫܹܐܕܹ̈ܐ ܡ̣ܢ ܦܲܩܪܘܼܬܼܵܐ ܕܓܼܘܼܕܵܦܲܝ̈ܗܘܿܢ</l>
                <l n="166">ܘܲܚܠܵܦ ܨܲܥܪܵܐ ܦܲܪܥܝܼܢ ܫܘܼܒܼܚܵܐ ܟܲܕܼ ܠܵܐ ܨܵܒܹ̇ܝܢ ܀</l>
                <l n="167">:ܠܵܐ ܬܘܼܒܼ ܣܵܕܼܪܝܼܢ ܩܹܐܪܣܵܐ ܕܒܸܙܚܵܐ ܠܘܼܩܒܲܠ ܐ̄ܢܵܫܵܐ</l>
                <l n="168">ܘܠܵܐ ܡܸܫܬܲܥܠܹܝܢ ܠܲܡܨܲܚܵܝܘܼ ܠܫܸܡ ܐܝܼܬܼܘܼܬܼܵܐ ܀</l>
                <l n="169">:ܚܲܕܼ ܨܸܒܼܝܵܢܵܐ ܕܚܘܼܒܵܐ ܗܵܘܹ̇ܐ ܠܟܼܠ ܥܲܡ ܟܠܵܐ</l>
                <l n="170">ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ ܠܛܵܒܹ̈ܐ ܘܒܼܝܼܫܹ̈ܐ ܀</l>
                <l n="171">:ܛܵܒܹ̈ܐ ܘܒܼܝܼܫܹ̈ܐ ܩܵܢܹ̇ܝܢ ܚܘܼܒܵܐ ܕܠܵܐ ܡܸܬܼܦܲܟܲܗ</l>
                <l n="172">ܘܟܲܕܼ ܛܵܒܼ ܦܪܝܼܫܝܼܢ ܒܝܲܕܼ ܣܘܼܥܪ̈ܵܢܹܐ ܒܚܘܼܒܵܐ ܫܵܠ̇ܡܝܼܢ ܀</l>
                <l n="173">:ܒܚܘܼܒܵܐ ܫܲܠܡܵܐ ܫܵܠ̇ܡܝܼܢ ܠܲܚܕܼܵܐ ܥܝܼܪܹ̈ܐ ܘܐ̄ܢܵܫܵܐ</l>
                <l n="174">ܠܲܡܙܲܕܵܩܘܼ ܚܕܼܵܐ ܬܸܫܒܿܘܿܚܬܵܐ ܠܚܲܕܼ ܒܵܪܘܿܚܵܐ ܀</l>
                <l n="175">:ܫܘܼܒܼܚܵܐ ܩܵܥܹ̇ܝܢ ܛܵܒܹ̇ܐ ܘܒܼܝܼܫܹ̈ܐ ܟܲܪ ܕܐܝܼܬܲܝܗܘܿܢ</l>
                <l n="176">ܘܠܲܝܬܿ ܫܘܼܠܵܡܵܐ ܠܩܵܠ ܬܸܫܒܿܘܿܚܬܵܐ ܕܲܡܫܲܒܿܚܵܢܹ̈ܐ ܀</l>
                <l n="177">:ܫܘܼܒܼܚܵܐ ܗ̄ܘ̣ ܗܸܪܓܵܐ ܕܐܲܡܝܼܢܝܼܢ ܒܹܗ ܐܲܡܝܼܢܵܐܝܼܬܼ</l>
                <l n="178">ܘܐܲܡܝܼܢܘܼܬܼܵܐ ܗ̄ܝܼ ܕܠܵܐ ܩܘܼܛܵܥܵܐ ܘܲܕܼܠܵܐ ܥܲܡܠܵܐ ܀</l>
                <l n="179">:ܒܸܠܵܥܵܕܼ ܥܲܡܠܵܐ ܗܵܘܹ̇ܐ ܬܲܡ̇ܢ ܟܠܡܵܐ ܕܗܵܘܹ̇ܐ</l>
                <l n="180">ܘܠܵܐ ܡܨܸܐ ܦܘܼܡ̇ܐ ܟܡܵܐ ܕܡ̇ܝܘܿܬܼܵܐ ܗ̄ܘ̣ ܕܐܵܡܲܪ ܕܐܲܝܟܲܢ ܀</l>
                <l n="181">:ܐܲܝܟܲܢ ܡܲܨܝܵܐ ܕܡ̇ܝܘܿܬܼܘܼܬܼܘܼܬܼܵܐ ܬܸܬܼܢܸܐ ܒܡܸܠܹ̈ܐ</l>
                <l n="182">ܥܲܠ ܕܘܼܒܵܪܵܐ ܕܗܵܘ̇ ܬܘܼܩܵܢܵܐ ܠܵܐ ܡ̇ܝܘܿܬܼܵܐ ܀</l>
                <l n="183">:ܐܲܝܟܲܢ ܡܸܫܟܲܚ ܠܸܫܵܢ ܒܸܣܪܵܐ ܡܸܬܼܚܲܒܿܠܵܢܵܐ</l>
                <l n="184">ܕܲܢܨܘܼܪ ܛܘܼܦܣܵܐ ܕܗܵܝ̇ ܦܲܐܝܘܼܬܼܵܐ ܕܠܲܝܬܿ ܠܵܗ̇ ܦܸܚܡܵܐ ܀ </l>

                <pb ed="http://syriaca.org/bibl/1765" n="61"/>
                <l n="185">:ܠܲܝܬܿ ܠܹܗ ܦܸܚܡܵܐ ܠܗܵܘ̇ ܕܘܼܒܵܪܵܐ ܒܗܵܢ ܕܘܼܒܵܪܵܐ</l>
                <l n="186">ܘܠܵܐ ܬܲܚܘܝܼܬܼܵܐ ܕܲܡܚܵܘܝܵܐ ܠܹܗ ܚܲܬܿܝܼܬܼܵܐܝܼܬܼ ܀</l>
                <l n="187">:ܠܹܗܘ̣ ܒܲܠܚܘܿܕܼ ܕܵܡܹ̇ܐ ܕܘܼܡܝܵܐ ܕܚܲܬܿܝܼܬܼܘܼܬܹܗ</l>
                <l n="188">ܘܗܘ̤ ܡܨܸܐ ܕܢܼܬܼܢܸܐ ܥܲܠ ܦܲܬܝܼܘܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܀</l>
                <l n="189">:ܫܘܼܒܼܚܹܗ ܓܲܪܓܲܢܝ ܕܐܸܬܼܢܸܐ ܒܡܸܠܹ̈ܐ ܠܲܒܫܼܝܼܚܘܼܬܼܵܗ̇</l>
                <l n="190">ܕܲܟܼܡܸܐ ܫܒܼܝܼܚܵܐ ܘܲܟܼܡܵܐ ܡܫܲܒܿܚܵܐ ܠܲܕܼܫܵܘܹ̇ܝܢ ܠܵܗ̇ ܀</l>
                <l n="191">:ܠܲܡܫܲܒܿܚܵܢܹ̈ܐ ܚܙܹ̇ܝܬܼ ܕܲܥܬܼܝܼܕܼܝܼܢ ܠܡܸܫܬܲܒܵܚܘ</l>
                <l n="192">ܘܐܲܚܝ̣ܕܲܢܝ ܬܲܗܪܵܐ ܒܪܲܒܿܘܼܬܼ ܫܘܼܒܼܚܵܐ ܕܠܵܐ ܡܸܬܼܡܲܠܲܠ ܀</l>
                <l n="193">:ܠܵܐ ܡܸܬܼܡܲܠܠܵܐ ܗܵܝ̇ ܬܸܫܒܿܘܿܚܬܵܐ ܕܲܒܼܗܵܘ̇ ܝܵܘܡ̇ܐ</l>
                <l n="194">ܕܐܲܝܟܲܢ ܗܵܘ̇ܝܵܐ ܒܪܝܼܬܼܵܐ ܐ̄ܚܪܹܬܼܵܐ ܚܠܵܦ ܗܵܝ̇ ܕܐܝܼܬܹܝܗ̇ ܀</l>
                <l n="195">:ܠܵܐ ܗ̄ܘ̣ܵܐ ܒܪܝܼܬܼܵܐ ܐ̄ܚܪܹܬܼܵܐ ܗܵܘ̇ܝܵܐ ܒܪܝܼܬܼܵܐ ܬܲܡ̇ܢ</l>
                <l n="196">ܘܠܵܐ ܬܘܼܒܼ ܡܸܕܸܿܡ ܐ̄ܚܪܹܢܵܐ ܩܵܐܹ̇ܡ ܚܠܵܦ ܩܲܕܼܡ̇ܝܵܐ ܀</l>
                <l n="197">:ܗܘ̤ ܗܵܘ̇ ܡܸܕܸܿܡ ܕܲܗܘ̤ܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܡ</l>
                <l n="198">ܗܘ̤ܝܘܼ ܕܗܵܘܹ̇ܐ ܗܘܵܝܵܐ ܕܲܫܒܼܝܼܚ ܡ̣ܢ ܩܲܕܼܡ̇ܝܵܐ ܀</l>
                <l n="199">:ܗܘ̤ܝܘ ܟܝܵܢܵܐ ܕܪ̈ܘܼܚܵܢܵܝܹܐ ܕܩܵܢܹ̇ܐ ܫܘܼܒܼܚܵܐ</l>
                <l n="200">ܘܲܟܼܝܵܢܵܐܝܼܬܼ ܡܩܵܘܹܝܢ ܒܲܚܕܼܵܐ ܕܠܵܐ ܫܘܼܚܠܵܦܵܐ ܀</l>
                <l n="201">:ܗܘ̤ܝܘܼ ܓܸܢܣܵܐ ܕܦܲܓܼܪ̈ܵܢܵܝܹܐ ܕܝܵܪܹܬܼ ܚܲܝܹ̈ܐ</l>
                <l n="202">ܘܒܹܗ ܒܲܟܼܝܵܢܗܘܿܢ ܩܵܢܹ̇ܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀</l>
                <l n="203">:ܠܦܲܓܼܪܵܐ ܘܢܲܦܫܵܐ ܡܢܝܼܚ ܢܘܼܚܵܡܵܐ ܕܡܸܬܼܢܲܚܡܵܢܹ̈ܐ</l>
                <l n="204">ܘܲܕܼܠܵܐ ܫܲܠܘܵܐ ܙܵܡ̇ܪܝܼܢ ܫܘܼܒܼܚܵܐ ܠܲܡܚܲܕܸܿܬܼ ܟܠ ܀</l>
                <l n="205">:ܠܲܡܚܲܕܸܿܕܼ ܟܠ ܦܵܪܥ̇ܝܼܢ ܛܲܝܒܿܘܼ ܡܸܬܼܚܲܕܲܬܼܵܢܹ̈ܐ</l>
                <l n="206">ܒܲܕܼܠܵܐ ܦܵܐܹ̇ܫ ܟܠ ܡ̣ܢ ܟܠܵܐ ܕܠܵܐ ܡܸܬܼܚܲܕܲܬܼ ܀</l>
                <l n="207">:ܟܠ ܡܸܬܼܚܲܬܼ ܟܲܕܼ ܠܵܐ ܡ̇ܘܒܸܿܕܼ ܟܝܵܢܹܗ ܩܲܕܼܡ̇ܐ</l>
                <l n="208">ܘܟܼܠ ܡܸܫܬܲܚܠܲܦ ܘܲܠܫܘܼܚܠܵܦܹܗ ܠܲܝܬܿ ܫܘܼܠܵܦܵܐ ܀</l>
                <l n="209">:ܡܠܝܼܠܹ̈ܐ ܥܵܬܹ̇ܪܝܼܢ ܒܛܘܼܒܹ̈ܐ ܕܪܵܡܝܼܢ ܡ̣ܢ ܡܲܠܵܠܹ̈ܐ</l>
                <l n="210">ܘܐܵܦ ܫܲܬܿܝܼܩܹ̈ܐ ܢܵܝ̇ܚܝܼܢ ܒܛܲܟܼܣܵܐ ܕܠܵܐ ܡܸܬܿܕܵܘܲܕܼ ܀</l>
                <l n="211">:ܫܡܲܝܵܐ ܡܩܵܘܹܝܢ ܒܹܗ ܒܲܥܥܝܵܕܼܵܐ ܕܐܸܬܿܬܲܩܲܢܘ ܒܹܗ</l>
                <l n="212">ܟܲܕܼ ܠܵܐ ܙܲܝ̇ܥܝܼܢ ܘܠܵܐ ܡܸܬܿܬܿܙܝܼܥܝܼܢ ܥܲܡܘܼܕܲܝ̈ܗܘܿܢ ܀</l>
                <l n="213">:ܫܸܡܫܵܐ ܘܣܲܗܪܵܐ ܒܵܛܹ̇ܠ ܪܲܗܛܵܐ ܕܐܲܡܝܼܢܝܼܢ ܒܹܗ</l>
                <l n="214">ܠܵܘ ܟܲܕܼ ܒܵܛ̇ܠܝܼܢ ܐܸܠܵܐ ܕܢܵܚ̇ܝܼܢ ܡ̣ܢ ܪ̈ܲܗܛܲܝܗܘܿܢ ܀</l>
                <l n="215">:ܡ̣ܢ ܪ̈ܲܗܛܲܝܗܘܿܢ ܢܵܚ̇ܝܼܢ ܚܲܪ̈ܫܹܐ ܕܠܵܐ ܒܘܼܝܵܢܵܐ</l>
                <l n="216">ܘܗܵܦܟܿܝܼܢ ܗܵܘܹ̇ܝܢ ܗܵܘ̇ ܢܲܗܝܼܪܵܐ ܕܲܗܘ̤ܵܐ ܒܪܵܫܝܼܬܼ ܀</l>
                <l n="217">:ܠܢܘܼܗܪܵܐ ܗܵܦܟܵܐ ܟܢܝܼܫܘܼܬܼ ܢܘܼܗܪܵܐ ܕܐܸܣܦܹܪ̈ܲܝܗܘܿܢ</l>
                <l n="218">ܘܒܹܗ ܒܲܟܼܝܵܢܹܗ ܡܩܵܘܸܐ ܢܘܼܗܪܵܐ ܕܠܵܐ ܫܘܼܠܵܡܵܐ ܀</l>
                <l n="219">:ܠܵܐ ܟܹܝܬܼ ܐܵܒܹ̇ܕ ܡ̣ܢ ܢܲܗܝܼܪܹ̈ܐ ܘܠܵܐ ܚܲܕܼ ܨܸܡܚܵܐ</l>
                <l n="220">ܘܠܵܐ ܡܸܬܼܒܲܨܲܪ ܡ̣ܢ ܦܲܐܝܘܼܬܼܵܐ ܕܢܲܗܝܼܪܘܼܬܹܗ ܀</l>
                <l n="221">:ܠܲܝܬܿ ܒܲܟܼܝܵܢܹܗ ܕܡ̇ܘܒܸܿܕܼ ܡܸܕܼܵܡ ܕܐܝܼܬܼ ܒܲܟܼܝܵܢܹܗ</l>
                <l n="222">ܘܠܵܐ ܕܲܡܩܵܘܸܐ ܒܗܵܘ̇ ܡ̇ܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܵܐ ܀ </l>

                <pb ed="http://syriaca.org/bibl/1765" n="62"/>
                <l n="223">:ܗܵܘ̇ ܫܘܼܠܵܦܵܐ ܥܵܨܹ̇ܐ ܠܟܼܠܵܐ ܠܡܸܫܬܲܚܠܵܦܘܼ</l>
                <l n="224">ܘܡ̇ܐ ܕܐܸܫܬܲܚܠܲܦ ܩܵܘܝܼ ܒܛܲܟܼܣܵܐ ܕܠܵܐ ܡܸܫܬܲܚܠܲܦ ܀</l>
                <l n="225">:ܫܵܠܹ̇ܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܩܲܠܝܼܠ ܪܲܗܛܵܐ</l>
                <l n="226">ܒܲܕܼܠܵܐ ܚܵܫ̇ܚܵܐ ܚܫܲܚܬܼܵܐ ܕܡܲܫܒܹܗ ܠܐܲܪ̈ܥܵܢܵܝܹܐ ܀</l>
                <l n="227">:ܐܲܝܟ ܕܒܲܠܡܹܐܢܵܐ ܥܵܐܹ̇ܠ ܢܵܐܲܚ ܡ̣ܢ ܫܘܼܚܠܵܦܵܘ̈ܗܝ</l>
                <l n="228">ܘܠܵܐ ܫܵܚܹ̇ܩ ܠܪ̈ܘܼܚܵܢܵܝܹܐ ܕܲܢܙܝܼܥܘܼܢܵܝܗܝ ܀</l>
                <l n="229">:ܠܵܐ ܡܸܬܼܒܲܥܝܵܐ ܠܒܼܝܼܕܼܘܼܬܼ ܓܘܼܫܡܵܐ ܕܩܲܛܝܼܢܘܼܬܹܗ</l>
                <l n="230">ܘܠܵܐ ܕܲܢܩܲܒܸܿܠ ܡܲܝ̈ܵܐ ܪ̈ܦܲܝܵܐ ܘܢܸܪܘܿܣ ܒܐܲܪܥܵܐ ܀</l>
                <l n="231">:ܐܵܦ ܗܘ̤ ܟܝܵܢܵܐ ܕܡܲܝܵ̈ܐ ܪ̈ܦܲܝܵܐ ܡܸܫܠܵܐ ܫܵܠܹ̇ܐ</l>
                <l n="232">ܘܠܵܐ ܡܸܬܼܒܲܥܪܲܪ ܒܲܥܪܝܼܪܵܐܝܼܬܼ ܐܲܝܟ ܕܲܒܼܩܲܕܼܡ̇ܐ ܀</l>
                <l n="233">:ܠܵܐ ܫܵܚܹ̇ܩ ܠܹܗ ܡܲܫܒܼܵܐ ܕܪ̈ܘܼܚܹܐ ܠܓܼܘܼܫܡܵܐ ܪܲܦܝܵܐ</l>
                <l n="234">ܘܠܵܐ ܗܘ̤ ܪܲܦܝܵܐ ܪܵܕܹܐ ܒܛܲܟܼܣܵܐ ܕܐܲܫܝܼܕܼܘܼܬܹܗ ܀</l>
                <l n="235">:ܠܵܐ ܡܸܫܬܲܚܩܝܼܢ ܟܝܵܢܹ̈ܐ ܫܚܝܼܩܹ̈ܐ ܒܫܘܼܚܠܵܦܲܝ̈ܗܘܿܢ</l>
                <l n="236">ܒܲܕܼ ܠܲܝܬܿ ܕܲܣܢܝܼܩ ܥܲܠ ܫܘܼܚܠܵܦܵܐ ܕܡ̣ܢ ܐܸܣܛܘܼܟܼܣܹ̈ܐ ܀</l>
                <l n="237">:ܠܲܝܬܿ ܐܸܣܛܘܼܟܼܣܹ̈ܐ ܒܗܵܘ̇ ܕܘܼܒܵܪܵܐ ܪܘܼܚܢܵܝܵܐ</l>
                <l n="238">ܘܠܵܐ ܕܲܡܫܲܡܸܫ ܘܠܵܐ ܕܡܸܫܬܲܡܲܫ ܡ̣ܢ ܒܲܪ ܙܵܘܓܸܿܗ ܀</l>
                <l n="239">:ܚܲܕܼ ܗ̄ܘ̣ ܚܲܝܠܵܐ ܕܢܵܛ̇ܲܪ ܟܠܵܐ ܒܸܠܥܵܕܼ ܟܠܵܐ</l>
                <l n="240">ܘܲܒܼܚܹܝܠ ܚܲܝܠܹܗ ܬܠܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀</l>
                <l n="241">:ܒܚܲܝܠܹܗ ܡܚܲܝܸܠ ܠܲܡܠܲܝܼܠܘܼܬܼܵܐ ܕܠܵܐ ܬܸܫܬܿܚܠܲܦ</l>
                <l n="242">ܘܲܠܚܲܪܫܘܼܬܼܵܐ ܕܬܸܛܲܪ ܛܲܟܼܣܵܐ ܕܫܸܠܝܵܐ ܘܫܸܬܼܩܵܐ ܀</l>
                <l n="243">:ܒܫܸܠܝܵܐ ܘܫܸܬܼܩܵܐ ܡܩܵܘܹܝܢ ܚܲܪ̈ܫܹܐ ܒܲܟܼܝܵܢܲܝ̈ܗܘܿܢ</l>
                <l n="244">ܘܠܵܐ ܡܸܬܿܬܲܒܼܥܝܼܢ ܠܲܡܝܲܩܵܪܘܼ ܠܩܲܢܝܲܝ̈ ܡܸܠܬܼܵܐ ܀</l>
                <l n="245">:ܩܲܢܝܲܝ̈ ܡܸܠܬܼܵܐ ܩܵܢܹ̇ܝܢ ܚܲܝܠܵܐ ܕܠܵܐ ܣܘܼܢܩܵܢܵܐ</l>
                <l n="246">ܘܠܲܝܬܿ ܣܘܼܢܩܵܢܵܐ ܥܲܠ ܣܘܼܢܩܵܢܵܐ ܕܡ̣ܢ ܫܲܬܼܝܼܩܹ̈ܐ ܀</l>
                <l n="247">:ܡ̇ܢܵܐ ܚܵܫܲܚ̇ ܕܸܢܚܹܗ ܕܫܸܡܫܵܐ ܠܲܕܼܠܵܐ ܥܲܡܠܵܐ</l>
                <l n="248">ܘܡ̇ܢܵܐ ܡܵܘܬܲܪ ܪܲܗܛܹܗ ܕܣܲܗܪܵܐ ܠܲܕܼܠܵܐ ܙܲܒܼܢܵܐ ܀</l>
                <l n="249">:ܡ̇ܢ ܗܸܢܝܵܢܵܐ ܡ̣ܢ ܨܸܡܚܲܝ̈ܗܘܿܢ ܕܟܼܵܟܿܒܲܝ̈ ܢܘܼܗܪܵܐ</l>
                <l n="250">ܠܐܲܝܢܵܐ ܕܠܵܐ ܣܢܝܼܩ ܥܲܠ ܢܲܗܝܼܪܵܐ ܕܡ̣ܢ ܢܲܗܝܼܪܹ̈ܐ ܀</l>
                <l n="251">:ܠܡܵܢܵܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܠܲܕܼܠܵܐ ܣܵܘܩܵܐ</l>
                <l n="252">ܘܥܲܠ ܡ̇ܢ ܩܘܼܪܵܐ ܘܚܲܡܝܼܡܘܼܬܼܵܐ ܠܲܕܼܠܵܐ ܚܲܫܹ̈ܐ ܀</l>
                <l n="253">:ܠܡܵܢܵܐ ܡܲܚܬܼܵܐ ܕܡܸܛܪܵܐ ܘܛܲܠܵܐ ܠܠܵܐ ܚܲܣܝܼܪܹ̈ܐ</l>
                <l n="254">ܘܥܲܠ ܡ̇ܢ ܙܲܒܼܢܹ̈ܐ ܐܵܘ ܥܸܕܼܢܹ̈ܐ ܠܲܕܼܠܵܐ ܙܲܒܼܢܹ̈ܐ ܀</l>
                <l n="255">:ܠܡܵܢ ܫܘܼܚܠܵܦܹ̈ܐ ܕܩܲܝܛܵܐ ܘܣܲܬܼܘܵܐ ܠܲܕܼܠܵܐ ܫܘܼܚܠܵܦ</l>
                <l n="256">ܐܵܘ ܡܼܢܝܵܐ ܕܝܲܪ̈ܚܹܐ ܘܝܵܘܡܹ̈ܐ ܠܲܕܼܠܵܐ ܫܘܼܠܵܡ ܀</l>
                <l n="257">:ܠܡܵܢ ܡ̇ܘܥܝܼܬܼܵܐ ܕܙܲܪ̈ܥܹܐ ܘܦܹܐܪܹ̈ܐ ܠܲܕܼܠܵܐ ܐܘܼܟܼܠܵܐ</l>
                <l n="258">ܘܥܲܠ ܡ̇ܢ ܪ̈ܲܚܫܵܐ ܐܵܦ ܚܲܝ̈ܘܵܬܼܵܐ ܠܲܕܼܠܵܐ ܕܘܼܪܵܫ ܀</l>
                <l n="259">:ܠܡܵܢ ܟܠ ܟܠܹܗ ܡܸܕܸܿܡ ܕܐܝܼܬܼܵܘܗܝ ܡܸܬܼܐܲܟܼܠܵܢܵܐ</l>
                <l n="260">ܠܐܲܝܢܵܐ ܕܠܵܐ ܣܡܝܼܩ ܥܲܠ ܚܘܼܝܠ̇ܐ ܕܡ̣ܢ ܡܹܐܟܼܘܼܠܬܵܐ ܀ </l>

                <pb ed="http://syriaca.org/bibl/1765" n="63"/>
                <l n="261">:ܠܡܵܢ ܐܝܼܙ̈ ܓܲܕܹܿܐ ܘܡܸܫܬܲܕܿܪ̈ܢܹܐ ܕܨܹܝܕܼ ܒܲܪܢܵܫܵܐ</l>
                <l n="262">ܐܲܝܟܵܐ ܕܐܲܣܝܼܪ ܝܲܨܪܵܐ ܫܲܪܝܵܠ ܒܪܸܚܡܲܬܼ ܚܘܼܒܵܐ ܀</l>
                <l n="263">:ܐܲܣܝܼܪ ܐ̄ܢܵܫܵܐ ܒܪܸܚܡܲܬܼ ܚܘܼܒܵܐ ܒܗܵܘ̇ ܬܘܼܩܵܢܵܐ</l>
                <l n="264">ܘܠܲܝܬܿ ܫܘܼܠܛܵܢܵܐ ܠܡܸܫܬܲܠܵܦܘܼ ܨܹܝܕܼ ܕܲܠܩܘܼܒܼܠܵܐ ܀</l>
                <l n="265">:ܥܲܡܹܗ ܕܐ̄ܢܵܫܵܐ ܢܵܐܲܚ ܟܠܵܐ ܡ̣ܢ ܟܠ ܥܲܡܠܝܼ̈ܢ</l>
                <l n="266">ܘܒܹܗ ܒܲܢܝܵܝܵܐ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀</l>
                <l n="267">:ܠܵܐ ܐ̄ܢܵܫ ܢܹܐܡܲܪ ܕܐܵܒܹ̇ܡ ܡ̣ܢ ܟܠ ܕܲܗܘ̤ܵܐ</l>
                <l n="268">ܕܗܵܐ ܟܠ ܡܸܕܸܿܡ ܒܹܗ ܒܲܟܼܝܵܢܹܐ ܡܩܵܘܸܐ ܘܲܢܛܝܼܪ ܀</l>
                <l n="269">:ܒܹܗ ܒܲܟܼܝܵܢܵܐ ܕܢܲܗܝܼܪܘܼܬܹܗ ܡܩܵܘܸܐ ܢܘܼܗܪܵܐ</l>
                <l n="270">ܠܵܘ ܒܐܸܣܪܵܐ ܐܸܠܵܐ ܒܛܲܟܼܣܵܐ ܕܐܸܬܿܬܲܩܢ ܒܹܗ ܀</l>
                <l n="271">:ܒܹܗ ܒܲܟܼܝܵܢܵܐ ܕܩܲܛܝܼܢܘܼܬܹܗ ܡܩܵܘܸܐ ܐܸܐܲܪ</l>
                <l n="272">ܠܵܘ ܟܲܕܼ ܢܵܫܹ̇ܒܼ ܐܸܠܵܐ ܒܫܸܠܝܵܐ ܕܠܵܐ ܫܘܼܚܠܵܦܵܐ ܀</l>
                <l n="273">:ܒܹܗ ܒܲܟܼܝܵܢܵܐ ܕܚܸܫܘܿܟܼܘܼܬܼܵܐ ܢܛܝܼܪ ܚܸܫܘܿܟܼܵܐ</l>
                <l n="274">ܠܵܐ ܗ̄ܘ̣ܵܐ ܒܛܲܟܼܣܵܐ ܕܗܵܢ ܦܘܼܪܫܵܢܵܐ ܐܸܠܵܐ ܒܲܐ̄ܪܹܝܢ ܀</l>
                <l n="275">:ܠܲܝܬܿ ܦܘܼܪܫܵܢܵܐ ܒܹܝܬܼ ܢܲܗܝܼܪܵܐ ܘܲܠܚܸܫܘܿܟܼܵܐ</l>
                <l n="276">ܒܲܕܼܠܲܝܬܿ ܫܸܡܫܵܐ ܕܦܵܪܹܫ ܠܸܠܝܵܐ ܡ̣ܢ ܐܝܼܡܵܡܵܐ ܀</l>
                <l n="277">:ܘܠܲܝܬܿ ܐܝܼܡܵܡܵܐ ܒܲܕܼ ܠܲܝܬܿ ܥܲܡܠܵܐ ܠܲܟܼܠܵܐ ܥܲܡܠܵܐ</l>
                <l n="278">ܘܠܵܐ ܬܘܼܒܼ ܠܸܠܝܵܐ ܒܲܕܼ ܠܲܝܬܿ ܫܸܢܬܼܵܐ ܠܲܕܼܠܵܐ ܫܸܢܬܼܵܐ ܀</l>
                <l n="279">:ܒܸܠܥܵܕܼ ܫܸܢܬܼܵܐ ܘܥܲܡܠܹ̈ܐ ܘܚܲܫܹ̈ܐ ܚܵܝܹ̇ܐ ܐ̄ܢܵܫܵܐ</l>
                <l n="280">ܡ̇ܕܹܝܢ ܠܵܐ ܣܡܝܼܩ ܥܲܠ ܕܘܼܒܵܪܵܐ ܕܠܹܠܲܚ ܐܝܼܡܵܩ ܀</l>
                <l n="281">:ܠܣܘܿܢܩܵܢ ܚܲܝܵܘ̈ܗܝ ܗ̤ܘܲܝ̈ ܘܐܸܬܿܬܲܩܲܢ ܗܵܠܹܝܢ ܕܲܗ̤ܘܲܝ̈</l>
                <l n="282">ܘܲܒܼܒܼܘܼܣܵܡܹܗ ܢܵܐܹ̇ܚ ܪܲܗܛܵܐ ܕܲܡܫܲܡܫܵܢܵܘ̈ܗܝ ܀</l>
                <l n="283">:ܢܵܚ̇ܝܵܐ ܐܲܪܥܵܐ ܡ̣ܢ ܦܘܼܠܚܵܢܵܐ ܕܩܲܝܛܵܐ ܘܣܲܬܼܘܵܐ</l>
                <l n="284">ܘܠܵܐ ܡܸܫܬܲܚܩܵܐ ܠܡܸܬܲܠ ܦܹܐܪܹ̈ܐ ܠܲܕܼܦܵܠ̇ܲܚ ܠܵܗ̇ ܀</l>
                <l n="285">:ܡܩܵܘܝܵܐ ܒܛܲܟܼܣܵܐ ܗܵܘ̇ ܕܲܗܘ̤ܵܬܼ ܒܹܗ ܒܪܵܫܝܼܬܼ ܕܲܗܘ̤ܵܬܼ</l>
                <l n="286">ܘܠܵܐ ܡܸܫܬܲܪܝܵܐ ܐܵܘ ܡܸܬܼܚܲܒܿܠܵܐ ܡ̣ܢ ܪܘܼܟܵܒܼܵܗ̇ ܀</l>
                <l n="287">:ܒܹܗ ܒܪܘܼܟܵܒܼܵܐ ܕܐܸܬܼܪܲܟܿܒܲܬ̤ ܒܹܗ ܟܲܕܼ ܠܵܐ ܐܝܼܬܹܝܗ̇</l>
                <l n="288">ܒܹܗ ܡܸܬܼܢܲܛܪܵܐ ܗܝ̤ ܘܲܟܼܝܵܢܹ̈ܐ ܕܲܡܟܲܝܢܝܼܢ ܒܵܗ̇ ܀</l>
                <l n="289">:ܥܲܡܵܗ̇ ܢܵܚ̇ܝܼܢ ܟܝܵܢܹ̈ܐ ܠܐܲܝܵ̈ܐ ܡ̣ܢ ܠܲܐܝܘܼܬܼܵܐ</l>
                <l n="290">ܘܥܲܡܵܗ̇ ܢܵܛ̇ܪܝܼܢ ܛܲܟܼܣܵܐ ܕܫܸܠܝܵܐ ܕܠܵܐ ܫܘܼܚܠܵܦ ܀</l>
                <l n="291">:ܥܲܡܵܗ̇ ܫܵܠܹ̇ܝܢ ܙܲܪ̈ܥܹܐ ܫܚܝܼܩܹ̈ܐ ܡ̣ܢ ܡܵܘܥܝܼܬܼܵܐ</l>
                <l n="292">ܒܲܕܼ ܠܵܐ ܚܵܫ̇ܲܚ ܐܘܼܟܼܠܵܐ ܕܡܸܢܗܘܿܢ ܠܐܵܟܼܘܿܠܲܝ̈ܗܘܿܢ ܀</l>
                <l n="293">:ܒܵܗ̇ ܡܸܫܬܲܬܿܩܵܐ ܐܵܦ ܡ̇ܘܥܝܼܬܼܵܐ ܕܟܼܠ ܐܝܼܠܵܢܝܼ̈ܢ</l>
                <l n="294">ܘܠܵܐ ܬܘܼܒܼ ܝܵܥܹ̇ܝܢ ܐܵܘ ܡܸܫܬܲܚܩܝܼܢ ܒܝܲܕܼ ܬܲܪܒܿܝܼܬܼܵܐ ܀</l>
                <l n="295">:ܒܵܗ̇ ܡܸܬܿܛܲܫܸܐ ܟܝܵܢܐ ܕܢܘܼܪܵܐ ܟܠ ܟܲܪ ܕܐܝܼܬܼܵܘܗܝ</l>
                <l n="296">ܘܟܲܕܼ ܡܸܬܼܒܲܛܠܵܐ ܚܫܲܚܬܼܵܐ ܕܡܸܢܹܗ ܗܘ̤ ܠܵܐ ܒܵܛܹܿܠ ܀</l>
                <l n="297">ܥܐܹܝܗ̇ ܡܸܬܼܐܲܫܕܲܝܼܢ ܡܲܝܵ̈ܐ ܫܪ̈ܲܝܵܐ ܐܲܝܟ ܕܐܝܼܬܲܝܗܘܿܢ: </l>

                <pb ed="http://syriaca.org/bibl/1765" n="64"/>
                <l n="298">ܟܲܕܼ ܠܵܐ ܪܵܕܹܝܢ ܐܵܘ ܡܸܬܿܬܿܙܝܼܥܝܼܢ ܒܡܲܫܒܼܵܘ̈ܗܝ ܕܐܵܐܲܪ ܀</l>
                <l n="299">:ܒܵܗ̇ ܡܸܬܿܬܿܛܲܡܹܝܢ ܙܢܲܝܵ̈ܐ ܕܐܵܕܼܫܹ̈ܐ ܕܪܵܕܹܝܢ ܡܸܢܵܗ̇</l>
                <l n="300">:ܘܗܵܘܹ̇ܝܢ ܒܫܸܠܝܵܐ ܘܫܸܬܼܩܵܐ ܕܠܵܐ ܚܘܼܫܵܚܵܐ</l>
                <l n="301">:ܠܵܗ̇ ܗ̄ܘ̣ ܗܵܦܹ̇ܟ ܟܠ ܬܘܼܩܵܢܵܐ ܕܲܗܘ̤ܵܐ ܡܸܢܵܗ̇</l>
                <l n="302">ܕܲܗܒܼܵܐ ܘܡܸܕܼܪܵܐ ܫܒܼܝܼܚܵܐ ܘܫܝܼܛܵܐ ܒܵܗ̇ ܡܸܬܿܛܲܡܪܝܼܢ ܀</l>
                <l n="303">:ܒܵܗ̇ ܟܠ ܡܸܕܹܿܡ ܘܲܥܠܹܝܝܗ̇ ܟܠܵܐ ܘܗ̤ܝ ܥܲܡ ܟܠܵܐ</l>
                <l n="304">ܘܒܲܢܛܝܼܪܘܼܬܼܵܗ̇ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀</l>
                <l n="305">:ܒܵܗ̇ ܟܠ ܕܲܡܟܼܵܢ ܠܲܡܗܲܠܵܟܼܘܼ ܠܥܸܠ ܡ̣ܢ ܚܲܨܵܗ̇</l>
                <l n="306">ܪ̈ܲܚܫܵܐ ܘܚܲܝܘ̄ܬܼܵܐ ܘܐܵܦ ܦܵܪܲܚܬܼܵܐ ܩܲܢܝܲܬܼ ܓܸܦܵܐ ܀</l>
                <l n="307">:ܒܵܗ̇ ܡܸܬܼܒܲܛܠܝܼܢ ܡ̣ܢ ܚܲܝܘܼܬܼܵܐ ܟܝܵܢܹ̈ܐ ܚܲܪ̈ܫܹܐ</l>
                <l n="308">ܠܵܘ ܟܲܕܼ ܛܵܠ̇ܩܝܼܢ ܐܸܠܵܐ ܕܫܵܠܹ̇ܝܢ ܡ̣ܢ ܝܘܼܒܵܠܵܐ ܀</l>
                <l n="309">:ܡܸܫܠܵܐ ܫܠܹ̇ܝܢ ܡ̣ܢ ܝܘܼܒܵܠܵܐ ܓܸܢܣܹ̈ܐ ܚܲܪ̈ܫܹܐ</l>
                <l n="310">ܘܗܵܕܹܐ ܕܢܵܘܚܵܐ ܗ̄ܝܼ ܕܲܡܢܝܼܚ ܠܥܵܠܡܵܐ ܘܠܵܘ ܕܐܲܒܼܕܵܢܵܐ ܀</l>
                <l n="311">:ܠܲܝܬܿ ܐܲܒܼܕܵܢܵܐ ܒܡܸܕܹܿܡ ܕܐܵܒܹ̇ܕܼ ܘܠܵܐ ܟܠ ܟܠܹܗ</l>
                <l n="312">ܕܗܵܐ ܟܠ ܡܸܕܸܿܡ ܠܐܲܪܥܵܐ ܗܵܦܹ̇ܟ ܘܒܼܵܗ̇ ܡܸܣܬܲܬܿܪ ܀</l>
                <l n="313">:ܠܲܝܬܿ ܒܲܡܠܝܼܠܹ̈ܐ ܘܲܒܫܲܬܿܝܼܩܹ̈ܐ ܕܐܵܒܹ̇ܕܼ ܠܲܓܼܡܵܪ</l>
                <l n="314">ܐܸܠܵܐ ܐܸܢ ܚܲܕܼ ܟܝܵܢܵܐ ܡܠܝܼܠܵܐ ܘܚܲܕܼ ܫܲܬܿܝܼܩܵܐ ܀</l>
                <l n="315">:ܚܕܼܘܼ ܕܐܵܒܹ̇ܕ ܟܠܹܗ ܒܟܼܠܹܗ ܒܦܲܓܼܪܵܐ ܘܢܲܦܫܵܐ</l>
                <l n="316">ܗܵܘ̇ ܒܲܪܢܵܫܵܐ ܕܗܵܘܹ̇ܐ ܡ̇ܐܢܵܐ ܠܐܵܟܹ̇ܠܩܲܪܨܵܐ ܀</l>
                <l n="317">:ܚܲܕܼ ܗ̄ܘ̣ ܕܛܵܠܹ̇ܩ ܡ̣ܢ ܚܲܝܘܼܬܼܵܐ ܕܚܲܝܹ̈ܐ ܡܠܝܼܠܹ̈ܐ</l>
                <l n="318">ܘܗܘ̤ ܡܸܬܼܡܲܟܼܪܸܐ ܠܚܵܝܑܬܼ ܡܝܼܬܹ̈ܐ ܕܗܵܘ̇ܝܵܐ ܠܦܲܓܼܪܵܐ ܀</l>
                <l n="319">:ܒܦܲܓܼܪܹܗ ܘܢܲܦܫܹܗ ܐܵܒܹ̇ܕܼ ܠܲܓܼܡܵܪ ܗܵܘ̇ ܐܲܒܿܝܼܕܼܵܐ</l>
                <l n="320">ܘܐܲܒܿܝܼܕܼܘܼܬܹܗ ܗܵܘ̇ܝܵܐ ܚܙܵܬܼܵܐ ܠܟܼܠܵܗ̇ ܒܪܝܼܬܼܵܐ ܀</l>
                <l n="321">:ܟܠܵܗ̇ ܒܪܝܼܬܼܵܐ ܡܸܒܼܒܲܩܪܵܐ ܒܵܗ̇ ܒܐܲܒܿܝܼܪܘܼܬܹܗ</l>
                <l n="322">ܘܬܼܵܗ̇ܪܵܐ ܒܪ̈ܲܚܡܹܐ ܕܢܲܛܪܘܼܗ̇ ܒܪ̈ܲܚܡܹܐ ܡ̣ܢ ܐܲܒܼܕܵܢܵܐ ܀</l>
                <l n="323">:ܒܗܵܘ̇ ܚܲܕܼ ܕܐܵܒܹ̇ܕܼ ܝܵܠ̇ܦܵܐ ܚܲܝܠܵܐ ܕܲܡܟܼܝܼܢܵܢܵܗ̇</l>
                <l n="324">ܕܬܲܩܢܵܗ̇ ܒܪ݁ܲܚܡܹܐ ܘܢܲܛܪܵܗ̇ ܒܚܘܼܒܹܿܗ ܘܚܲܕܿܬܼܵܗ̇ ܒܛܲܝܒܿܘܼ ܀</l>
                <l n="325">:ܒܝܲܕܼ ܐܲܒܼܕܵܢܹܗ ܚܵܙ̇ܝܵܐ ܚܙܵܬܼܵܐ ܕܠܵܐ ܚܲܙܝܵܐ ܠܵܗ̇</l>
                <l n="326">ܢܲܦܫܵܐ ܚܲܝܬܼܵܐ ܕܡ̇ܘܦܹܝܢ ܚܲܝܹܝ̈ܗ̇ ܡ̣ܢ ܚܲܝܘܼܬܼܵܐ ܀</l>
                <l n="327">:ܙܢܲܝ̈ܵܐ ܕܠܵܐ ܚܒܼܵܠ ܩܵܢ̇ܝܵܐ ܢܲܦܫܵܐ ܒܹܗ ܒܲܗܘܵܝܵܐ</l>
                <l n="328">ܬܲܗܢܵܘ̇ ܬܲܗܪܵܐ ܕܓܼܵܝܝ̇ܙܵܐ ܡ̣ܢ ܫܹܠܝ ܡܥܝܼܢ ܚܲܝܘܼܬܼܵܗ̇ ܀</l>
                <l n="329">:ܠܵܐ ܡܸܬܼܚܲܒܲܠ ܟܝܵܢܵܐ ܕܪܘܼܚܵܐ ܘܠܵܐ ܟܠ ܟܠܹܗ</l>
                <l n="330">ܘܡܲܢ ܠܵܐ ܢܸܬܼܡܲܗ ܒܐܲܝܕܵܐ ܕܗܵܘ̇ܝܵܐ ܒܚܹܝܠ ܒܵܪܘܿܝܵܐ ܀</l>
                <l n="331">:ܚܹܝܠ ܒܵܪܘܿܝܵܐ ܗ̄ܘ̣ ܕܡ̇ܘܒܸܿܕܼ ܢܲܦܫܵܐ ܕܚܲܕܼ ܒܲܪܢܵܫܵܐ</l>
                <l n="332">ܕܢܹܐܠܦܘܼܢ ܐ̄ܢܵܫܵܐ ܕܲܟܼܡܵܐ ܒܝܼܫܵܐ ܒܝܼܫܘܼܬܼ ܐ̄ܢܵܫܵܐ ܀</l>
                <l n="333">ܒܝܼܫܘܼܬܼ ܒܝܼܫܬܹܿܗ ܕܗܵܘ̇ ܒܲܪܢܵܫܵܐ ܡܲܠܦܵܐ ܠܟܼܠܵܐ: </l>

                <pb ed="http://syriaca.org/bibl/1765" n="65"/>
                <l n="334">ܕܐܸܠܘܼ ܒܪ̈ܲܚܡܹܐ ܠܵܐ ܚܵܝ̣ܵܘ ܐ̄ܢܵܫܵܐ ܠܵܐ ܚܵܐܹ̇ܝܢ ܗ̄ܘ̣ܵܘ ܀</l>
                <l n="335">:ܒܪ̈ܲܚܡܹܐ ܕܥܲܠ ܟܠ ܡܚܵܘܸܐ ܚܲܝܠܵܐ ܕܲܒܼܛܲܝܒܿܘܼܬܹܗ</l>
                <l n="336">ܘܲܒܼܚܲܕܼ ܕܐܵܒܹ̇ܕܼ ܡܲܟܼܪܸܙ ܩܘܼܫܬܵܐ ܕܲܒܼܟܹܐ ܢܘܼܬܹܗ ܀</l>
                <l n="337">:ܬܲܪܬܹܿܝܢ ܡܲܠܸܦ ܒܝܲܕܼ ܐܲܒܼܕܵܢܵܐ ܕܦܲܓܼܪܵܐ ܘܢܲܦܫܵܐ</l>
                <l n="338">ܕܛܵܒܼܵܐ ܗ̄ܘ̣ ܘܟܹܐܢܵܐ ܗ̄ܘ̣ ܨܹܝܕܼ ܡܲܠܵܠܹ̈ܐ ܘܨܿܝܕܼ ܫܲܬܿܝܼܩܹ̈ܐ ܀</l>
                <l n="339">:ܡܠܝܼܠܹ̈ܐ ܘܚܲܪ̈ܫܹܐ ܝܵܠ̇ܦܝܼܢ ܐܲܟܲܚ̄ܕܼ ܥܲܠ ܬܲܪ̈ܬܲܝܗܹܝܢ</l>
                <l n="340">ܕܠܵܐ ܡܸܬܼܚܲܣܢܵܐ ܠܵܐ ܛܵܒܼܘܼܬܹܗ ܘܠܵܐ ܟܹܐܢܘܼܬܹܗ ܀</l>
                <l n="341">:ܒܟܹܐܢܘܼ ܡܚܲܝܸܒܼ ܠܗܵܘ̇ ܚܲܝܵܒܼܵܐ ܕܚܲܝܸܒܼ ܗܘ̤ ܠܹܗ</l>
                <l n="342">ܕܠܵܐ ܬܸܗܘܸܐ ܠܵܗ̇ ܡܪܲܚܡܵܢܘܼܬܹܗ ܒܠܝܼܠܲܬܼ ܛܲܟܼܣܵܐ ܀</l>
                <l n="343">:ܛܲܟܼܣܵܐ ܪܲܒܵܐ ܡܚܵܘܸܐ ܠܟܼܠܵܐ ܒܝܲܕܼ ܐܲܒܿܝܼܕܼܵܐ</l>
                <l n="344">ܠܵܘ ܕܲܢܚܵܘܸܐ ܐܸܠܵܐ ܕܢܵܘܕܵܥ ܕܫܵܘܹ̇ܐ ܕܡܹܐܒܲܕܼ ܀</l>
                <l n="345">:ܠܵܘ ܕܲܢܚܵܘܸܐ ܚܹܝܠ ܟܹܐܢܘܼܬܹܗ ܣܵܥܲ݁ܪ ܗܵܕܹܐ</l>
                <l n="346">ܐܸܠܵܐ ܕܢܸܒܼܗܲܕܼ ܣܵܢ̇ܠܵܐ ܕܣܵܒܲ݁ܪ ܕܒܹܗ ܚܵܣܹ̇ܢ ܟܠ ܀</l>
                <l n="347">:ܠܒܸܗܬܲܬܼ ܣܵܢܵܠܵܐ ܐܵܒܹ̇ܕܼ ܠܲܓܼܡܵܪ ܗܵܘ̇ ܒܲܪܢܵܫܵܐ</l>
                <l n="348">ܕܠܵܐ ܢܸܫܬܼܿܒܼܗܲܪ ܕܲܒܼܒܲܪܢܵܫܵܐ ܫܲܪܝܼ ܘܫܲܠܸܡ ܀</l>
                <l n="349">:ܒܐ̄ܢܵܫܵܐ ܐܲܛܥܝܼ ܡ̣ܢ ܫܘܼܪܵܝܵܐ ܕܲܗܘܵܝ ܐ̄ܢܵܫܵܐ</l>
                <l n="350">ܘܲܒܼܒܲܪܢܵܫܵܐ ܓܵܡܲ݁ܪ ܛܘܼܥܝܲܝ ܟܲܕܼ ܠܵܐ ܓܵܡܲ݁ܪ ܀</l>
                <l n="351">:ܠܵܐ ܡܸܬܼܓܲܡܪܵܐ ܪܸܓܲܬܼ ܢܲܦܫܹܗ ܕܡܲܪܝܼܪ ܢܲܦܫܵܐ</l>
                <l n="352">ܒܗܵܝ̇ ܕܐܵܒܹ̇ܕܼ ܠܹܗ ܢܵܘܣܵܐ ܕܒܼܵܥܹ̇ܐ ܕܢܸܣܬܲܬܲܪ ܒܹܗ ܀</l>
                <l n="353">:ܒܡܲܓܼܕܿܠܵܐ ܕܒܸܣܪܵܐ ܡܩܝܼܡ ܠܹܗ ܠܡܸܕܼܪܵܐ ܕܡܲܪܝܼܪܘܼܬܹܗ</l>
                <l n="354">ܘܚܵܪܹܒܼ ܡܲܓܼܕܿܠܹܗ ܘܗܘ̤ ܡܸܬܼܦܲܟܲܪ ܒܚܲܒܼܠܹ̈ܐ ܕܢܘܼܪܵܐ ܀</l>
                <l n="355">:ܒܢܘܼܪܵܐ ܢܵܦܹ̇ܠ ܕܚܲܡܝܼܡ ܪܸܬܼܚܵܗ̇ ܐܵܦ ܡ̣ܢ ܢܘܼܪܵܐ</l>
                <l n="356">ܘܲܒܼܚܸܫܘܿܟܼܵܐ ܕܥܵܠܹ̇ܒܼ ܚܸܫܟܹܿܗ ܠܲܕܼܚܸܫܘܿܟܼܝܼܢ ܀</l>
                <l n="357">:ܒܒܼܝܼܫܘܼܬܼ ܢܸܓܼܕܵܘ̈ܗܝ ܚܵܙ̇ܝܵܐ ܒܪܝܼܬܼܵܐ ܚܕܲܬܵܐ</l>
                <l n="358">ܕܟܲܕܼ ܠܵܐ ܚܵܐܹ̇ܫ ܣܒܼܝܼܣܝܼܢ ܚܲܫܵܘ̈ܗܝ ܘܲܥܦܝܼܦ ܢܸܓܼܕܲܗ ܀</l>
                <l n="359">:ܒܢܸܓܼܕܼܵܘ̈ܗܝ ܬܵܗ̇ܪܝܼܡܢ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ</l>
                <l n="360">ܕܲܟܼܡܵܐ ܐܲܡܪܲܚ ܘܲܟܼܡܵܐ ܟܹܐܢܵܐ ܬܒܲܥܬܼܵܐ ܕܥܵܘ̣ܠܹܗ ܀</l>
                <l n="361">:ܥܵܘ̇ܠܵܐܝܼܬܼ ܣܥ̣ܵܐ ܕܢܸܛܘܿܦ ܠܹܗ ܫܡܵܐ ܝܲܩܝܼܪܵܐ</l>
                <l n="362">ܘܐܵܦ ܟܹܐܢܘܼܐܬܼܵܐ ܛܵܒܼ ܟܹܐܢܵܐܝܼܬܼ ܓܙ݂ܲܪܬܹܗ ܠܕܼܝܼܢܹܗ ܀</l>
                <l n="363">:ܟܹܐܝܢ ܒܵܪܘܿܝܵܐ ܘܟܹܐܝܢ ܒܘܼܚܪܵܢܵܐ ܕܲܓܼܙܵܪ ܕܝܼܢܹܗ</l>
                <l n="364">ܕܲܪܕܼܵܐ ܩܲܠܝܼܠ ܘܚܵܐܹ̇ܝܢ ܣܲܓܲܝܼ ܕܲܢܚܲܟܸܿܡ ܟܠ ܀</l>
                <l n="365">:ܒܟܹܐܢܘܼ ܥܵܒܹ̇ܕܼ ܕܲܪܕܼܵܐ ܠܒܼܝܼܫܹ̈ܐ ܕܫܵܛ̣ܘ ܦܘܼܩܕܵܢܵܘ̈ܗܝ</l>
                <l n="366">ܘܚܲܟܿܝܼܡܵܐܝܼܬܼ ܝܵܗܹ̇ܒܼ ܕܵܫܢܹ̈ܐ ܠܢܵܛܪ̈ܲܝ ܚܘܼܒܹܿܗ ܀</l>
                <l n="367">:ܚܲܟܿܝܼܡܵܐܝܼܬܼ ܡ̇ܘܒܸܿܕܼ ܡ̣ܢ ܟܠܠ ܚܲܕܼ ܒܲܪܢܵܫܵܐ</l>
                <l n="368">ܘܪܲܚܡܵܢܵܐܝܼܬܼ ܡܲܚܸܐ ܠܟܼܠܵܐ ܒܝܲܕܼ ܚܲܝܘܼܬܹܗ ܀</l>
                <l n="369">:ܐܵܬܼܵܐ ܝܵܗܹ̇ܒܼ ܠܲܡܠܝܼܠܘܼܬܼܵܐ ܘܲܠܚܲܪܫܘܼܬܼܵܐ</l>
                <l n="370">ܕܢܸܚܙܘܿܢ ܕܲܡܨܸܐ ܚܹܝܠ ܟܠ ܡܸܕܹܿܡ ܐܲܝܟ ܡ̇ܪܹܐ ܟܠ ܀ </l>

                <pb ed="http://syriaca.org/bibl/1765" n="66"/>
                <l n="371">:ܡ̇ܪܵܐ ܗ̄ܘ̣ ܕܥܲܠ ܟܠ ܘܕܼܝܼܠܹܗ ܗ̄ܘ̣ ܟܠ ܡܠܝܼܠܹ̈ܐ ܘܚܲܪ̈ܫܹܐ</l>
                <l n="372">ܘܠܹܗܘ̣ ܙܵܕܹܩ ܫܸܡ ܐܝܼܬܼܘܼܬܵܐ ܘܐܲܠܵܗܘܼܢܼܵܐ ܀</l>
                <l n="373">:ܦܠܸܐ ܠܹܗ ܠܐܝܼܬܼܝܵܐ ܕܲܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ</l>
                <l n="374">ܕܢܸܛܲܪ ܛܲܟܼܣܵܐ ܕܒܼܵܪܘܿܝܘܼܬܹܗ ܕܠܵܐ ܒܘܼܠܒܵܠܵܐ ܀</l>
                <l n="375">:ܛܲܟܼܣܵܐ ܗ̄ܘ̣ ܪܲܒܵܐ ܕܲܡܚܲܕܸܿܬܼ ܠܵܗ̇ ܠܒܼܵܪܘܿܝܘܼܬܹܗ</l>
                <l n="376">ܕܲܒܼܚܘܼܕܵܬܹܗ ܢܨܘܼܪ ܐܲܚܘܝܼܬܼܵܐ ܕܒܲܣܝܼܡܘܼܬܹܗ ܀</l>
                <l n="377">:ܒܒܲܣܝܼܡܘܼܬܹܗ ܡܚܵܘܸܐ ܠܟܼܠܵܐ ܒܚܘܼܕܵܬܼ ܟܠܵܐ</l>
                <l n="378">ܕܢܹܐܠܲܦ ܟܠܵܐ ܒܛܝܼܠܘܼܬܼ ܡ̇ܪܵܐ ܕܥܲܠ ܟܠ ܡܸܕܸܿܡ ܀</l>
                <l n="379">:ܒܲܒܼܛܝܼܠܘܼܬܹܗ ܗܘ̤ܵܐ ܟܠ ܡܸܕܸܿܡ ܡ̣ܢ ܠܵܐ ܡܸܕܸܿܡ</l>
                <l n="380">ܘܠܵܐ ܨܒܼܵܘ ܝܲܕܼܥܘܼܗ̇ ܠܲܒܼܛܝܼܠܘܼܬܹܗ ܥܒܼܵܕ̈ܐ ܕܲܥܒ݂ܲܕܼ ܀</l>
                <l n="381">:ܠܗܘܿܢ ܠܲܥܒܼܵܕܼܵܘ̈ܗܝ ܨܒܼܵܐ ܕܲܢܚܲܟܸܿܡ ܒܫܘܼܠܵܡ ܙܲܒܼܢܹ̈ܐ</l>
                <l n="382">ܥܲܠ ܗܵܝ̇ ܥܵܒ݂̇ܕܼ ܗܵܘ̇ ܚܘܼܕܵܬܼܵܐ ܘܕܝܼܢܵܐ ܟܹܐܢܵܐ ܀</l>
                <l n="383">:ܒܝܲܕܼ ܚܘܼܕܼܵܬܼܵܐ ܝܵܠ̇ܦܝܼܢ ܚܲܝܠܵܐ ܕܒܼܵܪܘܿܝܘܼܬܹܗ</l>
                <l n="384">ܕܗܘ̤ܝܘܼ ܕܲܒܼܪܵܐ ܘܗܘ̤ܝܘܼ ܡܚܲܕܸܿܬܼ ܒܪܝܼܬܼܵܐ ܒܬܼܢܝܵܐ ܀</l>
                <l n="385">:ܕܠܵܐ ܨܒܼܵܘ ܝܲܠܦ̣ܘܼܗܝ ܡ̣ܢ ܫܘܼܪܵܝܵܐ ܠܡܲܬܼܩܸܢ ܟܠܵܐ</l>
                <l n="386">ܝܵܦ̇ܝܼܢ ܚܲܝܠܵܐ ܕܐܲܠܵܗܘܼܬܹܗ ܒܝܘܿܡ ܫܘܼܠܵܡܵܐ ܀</l>
                <l n="387">:ܗܵܢܵܘ̇ ܢܝܼܫܵܐ ܕܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ</l>
                <l n="388">ܕܬܹܐܠܲܦ ܒܪܝܼܬܼܵܐ ܚܹܝܠ ܒܼܵܘܿܝܵܐ ܕܲܒܼܪܵܐ ܒܪܝܼܬܼܵܐ ܀</l>
                <l n="389">:ܪܲܒܿ ܝܘܼܠܦܵܢܵܐ ܕܝܵܠ̇̄ܦܵܢܵܐ ܒܪܝܼܬܼܵܐ ܒܗܵܘ̇ ܚܘܼܕܵܬܼܵܐ</l>
                <l n="390">ܘܗܝ̤ ܒܵܗ̇ ܬܵܗ̇ܪܵܐ ܕܲܟܼܡܵܐ ܝܵܪܒܵܐ ܡ̣̤ ܡ̇ܐ ܕܐܝܼܬܹܝܗ̇ ܀</l>
                <l n="391">:ܐܲܝܟ ܠܵܐ ܡܼܕܸܿܡ ܚܵܫ̇ܒܵܐ ܠܙܲܒܼܢܹܗ ܕܗܵܘ̇ ܕܘܼܪܵܫܵܐ</l>
                <l n="392">ܡ̇ܐ ܕܡܸܬܼܦܲܚܲܡ ܗܵܘ̇ ܬܘܼܩܵܢܵܐ ܒܗܵܢܵܐ ܕܲܬܼܢܵܢ ܀</l>
                <l n="393">:ܐܵܦ ܠܵܐ ܕܐܝܼܬܼܵܘܗܝ ܟܲܕܼ ܛܵܒܼ ܐܝܼܬܼܵܘܗܝ ܪܸܢܝܵܐ ܒܢܲܦܫܵܗ̇</l>
                <l n="394">ܡ̇ܐ ܕܡܸܬܼܒܲܩܝܵܐ ܒܐܲܡܝܼܢܘܼܬܹܗ ܕܗܵܘ̇ ܕܲܠܥܵܠܲܡ ܀</l>
                <l n="395">:ܒܐܲܡܝܼܢܘܼܬܹܗ ܕܲܕܠܵܐ ܫܘܼܠܵܡ ܡܲܩܦܬܼܵܐ ܗܵܘܢܵܗ̇</l>
                <l n="396">ܘܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ ܠܪܸܚܡܲܬܼ ܢܲܦܫܵܗ̇ ܀</l>
                <l n="397">:ܒܗܲܢܝܼܐܘܼܬܹܗ ܬܡ݂ܲܗ ܐܵܦ ܪܸܥܝܵܢܝ ܪܵܕܹܐ ܒܬܼܵܐܘܫܵܐ</l>
                <l n="398">ܘܲܪܡ݂ܲܪ ܗܘ̤ ܠܹܗ ܕܲܢܚܘܼܪ ܫܲܦܝܼ ܒܦܲܐܝܘܼܬܼ ܫܘܼܦܪܹܗ ܀</l>
                <l n="399">:ܚܘܼܪ ܠܲܡ ܫܲܦܝܼܪ ܡ̣ܠܲܟ ܠܹܗ ܠܪܸܥܝܵܢܝ ܠܹܗ ܠܪܸܥܝܵܢܵܐ</l>
                <l n="400">ܘܫܲܪܝܼ ܕܢܸܪܕܹܿܐ ܒܐܘܼܪܚܵܐ ܕܡܸܡܬܼܘܿܡ ܠܵܐ ܚܲܙܝܵܐ ܠܹܗ ܀</l>
                <l n="401">:ܒܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܚܙܲܩ̣ܘ ܚܘܼܫܵܒܲܝ̈</l>
                <l n="402">ܘܲܬܼܡ݂ܲܗܘ ܘܲܬܼܗܪܘ ܕܲܟܼܡܵܐ ܬܡܝܼ̈ܗܵܢ ܗܵܠܹܝܢ ܕܲܠܗܲܠ ܀</l>
                <l n="403">:ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܟܲܕܼ ܛܵܒܼ ܠܵܐ ܚܙ̣ܵܘ ܐܲܝܕܵܐ ܕܲܚܙ̣ܵܘ</l>
                <l n="404">ܘܐܵܘܚܸܠܘ ܘܲܦܣܲܩ̣ܘ ܕܠܵܐ ܡܨܹܝܢ ܚܵܙܹ̈ܝܢ ܚܙܵܬܼܵܐ ܕܲܒܼܥܵܘ̣ ܀</l>
                <l n="405">ܣܲܒܼܪܵܐ ܛܵܒܼܵܐ ܠܲܒܸܿܒܼ ܐܸܢܘܿܢ ܕܠܵܐ ܢܸܬܼܡܲܚܠܘܼܢ: </l>

                <pb ed="http://syriaca.org/bibl/1765" n="67"/>
                <l n="406">ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܲܒܼܥܵܘ̣ ܠܲܡܕܲܡ̇ܝܘܼ ܀</l>
                <l n="407">:ܢܝܼܫܵܐ ܣܵܡܹ̇ܬܼ ܠܡܲܡܠܠܵܐ ܕܪܸܥܝܵܢܝ ܕܢܸܚܥܸܐ ܠܩܘܼܒܼܠܹܗ</l>
                <l n="408">ܘܗܵܐ ܒܵܥܹ̇ܐ ܐ̄ܢܵܐ ܕܐܸܚܢܸܐ ܫܲܦܝܼܪ ܐܸܢܗܘ̤ ܕܡܲܨܝܵܐ ܀</l>
                <l n="409">:ܡܨܸܐ ܗ̄ܘ̣ ܪܸܥܝܵܢܵܐ ܠܡܸܚܙܵܐ ܫܲܦܝܼܪ ܠܲܕܼܫܲܦܝܼܪ̈ܵܢ</l>
                <l n="410">ܘܠܲܝܬܿ ܠܹܗ ܡܸܕܹܿܡ ܕܲܡܥܵܘܸܟ ܠܹܗ ܐܸܢܢܗܘ̤ ܕܨܵܒܹ̇ܐ ܀</l>
                <l n="411">:ܠܲܕܼܫܲܦܝܼܪ̈ܵܢ ܒܵܥܹ̇ܝܬܼ ܕܐܸܬܼܢܸܐ ܩܕܼܵܡ ܫܲܦܝܼܪܹ̈ܐ</l>
                <l n="412">ܕܢܸܗܘܘܿܢ ܚܵܢܹ̇ܝܢ ܠܲܡܚܵܪ ܫܲܦܝܼܪ ܒܫܲܦܝܼܪ݁ܵܬܼܵܐ ܀</l>
                <l n="413">:ܫܲܦܝܼܪ̈ܵܬܼܵܐ ܕܝܘܿܡ ܚܘܼܕܼܵܬܼܵܐ ܬܢܹ̇ܝܬܼ ܐܲܝܟ ܕܲܬܼܢܹ̇ܝܬܼ</l>
                <l n="414">ܘܬܘܼܒܼ ܬܵܢܹ̇ܐ ܐ̄ܢܵܐ ܕܐܲܛܸܢ ܐ̄ܢܵܫܵܐ ܕܢܸܢܼܢܘܿܢ ܐܸܢܹܝܢ ܀</l>
                <l n="415">:ܡܲܢ ܠܵܐ ܢܸܪܚܲܡ ܬܸܢܝܵܐ ܕܡܸܠܹ̈ܐ ܕܡܲܠ̈ܝܵܢ ܬܲܗܪܵܐ</l>
                <l n="416">ܘܡܲܢ ܠܵܐ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ ܕܲܡܫܲܒܿܝ̇ܚܵܢ ܠܹܗ ܀</l>
                <l n="417">:ܬܲܗܪܵܐ ܘܫܘܼܒܼܚܵܐ ܡܠܸܐ ܥܸܢܝܵܢܗܘܿܢ ܠܲܕܼܗܵܪܓܼ ܒܹܗ</l>
                <l n="418">ܥܲܠ ܗܵܝ̇ ܗܸܪܓܹܿܬܼ ܐܵܦ ܗܵܪܹܓܼ ܐ̄ܢܵܐ ܒܗܸܪܓܹܿܐ ܕܲܒܼܗܹܝܢ ܀</l>
                <l n="419">:ܒܗܹܝܢ ܪܵܓܵܐ ܠܝܼ ܠܡܸܬܗܲܓܵܝܘܼ ܕܠܵܐ ܣܲܒܼܥܘܼܬܼܵܐ</l>
                <l n="420">ܕܛܵܟ ܐܸܚܣܘܿܟ ܠܹܒܿܝ ܡ̣ܢ ܥܸܢܝܵܢܵܐ ܕܒܲܫܟܼܝܼܪ݁ܵܬܵܪܐ ܀</l>
                <l n="421">:ܒܝܲܕܼ ܢܸܣܝܵܢܵܐ ܩܢܹ̇ܝܬܼ ܢܸܣܝܵܢܵܐ ܕܲܒܼܪܸܥܝܵܢܵܐ</l>
                <l n="422">ܘܝܸܠܦܹ̇ܬܼ ܕܛܵܒܼ ܗ̄ܘ̣ ܗܸܪܓܵܐ ܛܵܒܼܵܐ ܠܲܕܼܗܵܪܹܓܼ ܒܹܗ ܀</l>
                <l n="423">:ܬܵܐ ܪܸܥܝܵܢܵܐ ܗܪܘܿܓܼ ܬܲܩܢܵܐܝܼܬܼ ܒܲܕܼܬܲܩܝܼ̈ܢܵܢ</l>
                <l n="424">ܘܲܬܢܝܼ ܒܚܘܼܒܵܐ ܬܸܢܝܵܢ ܡܸܠܹ̈ܐ ܕܚܘܼܕܵܬܼ ܟܠܵܐ ܀</l>
                <l n="425">:ܬܵܐ ܚܘܼܪ ܫܲܦܝܼܪ ܕܲܟܼܡܵܐ ܫܲܦܝܼܪ ܚܘܼܕܼܵܬܼ ܟܠܵܐ</l>
                <l n="426">ܘܩܲܠܸܣ ܘܐܵܘܪܸܒܼ ܠܲܡܚܲܕܿܬܼܵܢܵܐ ܕܥܲܬܿܝܼܩܘܼܬܲܢ ܀</l>
                <l n="427">:ܒܥܲܬܿܝܼܩܘܼܬܿܢ ܚܵܪ̣ ܗܵܘ̇ ܕܲܒܼܪܵܢ ܥܲܕܼܠܵܐ ܢܸܒܼܪܹܝܢ</l>
                <l n="428">ܘܩܲܕܹܿܡ ܨܵܪܹܗ ܠܝܘܿܡ ܚܘܼܕܵܬܲܢ ܥܲܡ ܬܘܼܩܵܢܲܢ ܀</l>
                <l n="429">:ܐܲܝܟ ܕܲܠܫܲܒܼܪܵܐ ܨܒܼܵܐ ܕܲܢܒܲܝܐܝܼܗ̇ ܠܫܲܒܼܪܘܼܬܼ ܢܲܦܫܲܢ</l>
                <l n="430">ܕܠܵܐ ܬܸܟܼܪܸܐ ܠܵܗ̇ ܒܥܲܬܿܝܼܩܘܼܬܹܗ ܕܥܵܐܡܵܐ ܥܡܝܼܠܵܐ ܀</l>
                <l n="431">:ܒܲܕܼܡܘܼܬܼ ܨܲܠܡܵܐ ܨܵܪ ܕܸܡ̈ܘܵܬܼܵܐ ܕܠܵܐ ܡܸܬܼܚܲܙ̈ܝܵܢ</l>
                <l n="432">ܘܚܵܘܝܼ ܐܸܢܹܝܢ ܠܗܵܘܢܵܐ ܟܲܣܝܵܠ ܕܲܟܼܣܸܐ ܒܢܲܦܫܲܢ ܀</l>
                <l n="433">:ܒܗܵܘܢܵܐ ܚܵܘܝܲܢ ܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ</l>
                <l n="434">ܘܟܲܕܼ ܛܵܒܼ ܪܲܚܝܼܩ ܣܵܡ̣ ܒܘܼܕܵܩܹܗ ܒܲܕܼܩܲܪ̈ܝܼܒܼܵܢ ܀</l>
                <l n="435">:ܒܩܲܪ̈ܝܼܒܼܵܬܼܵܐ ܚܵܘܝܲܢ ܚܲܝܠܵܐ ܕܪ̈ܲܚܝܼܩܵܬܼܵܐ</l>
                <l n="436">ܘܲܒܼܓܲܠ̈ܝܵܬܼܵܐ ܐܲܠܦܲܢ ܛܲܟܼܣܵܐ ܕܲܒܼܟܲܣ̈ܝܵܬܼܵܐ ܀</l>
                <l n="437">:ܒܓܸܠܝܵܐ ܓܠ̣ܵܐ ܠܲܢ ܥܲܠ ܟܲܣܝܘܼܬܼܵܐ ܕܐܲܠܵܗܘܼܬܹܗ</l>
                <l n="438">ܘܠܸܫܵܢ ܒܸܣܪܵܐ ܥܒ݂ܲܕܼ ܟܵܪܘܿܙܵܐ ܕܲܣܬܼܝܼܪ̈ܵܬܹܗ ܀</l>
                <l n="439">:ܒܠܸܫܵܢ ܒܸܣܪܵܐ ܬܲܪܓܸܿܡ ܥܲܡܲܢ ܥܲܠ ܕܲܥܬܼܝܼ݁̈ܕܵܪܢ</l>
                <l n="440">ܒܗܵܘ̇ ܡ̇ܐ ܕܲܡܥܵܕܼ ܒܸܣܪܵܐ ܠܡܸܫܡܲܥ ܒܸܣܪ̈ܵܢܝܵܬܼܵܐ ܀</l>
                <l n="441">ܠܹܗ ܠܒܸܣܪܵܢܵܐ ܐܲܠܸܦ ܐ̄ܪܵܙܵܐ ܪܘܼܚܵܢܵܝܵܐ: </l>

                <pb ed="http://syriaca.org/bibl/1765" n="68"/>
                <l n="442">ܘܲܠܥܸ݂ܙ ܒܸܣܪܵܐ ܘܨܵܬܼܘ ܒܸܣܪ̈ܵܢܹܐ ܠܸܥܙܵܐ ܚܲܕܼܬܼܵܐ ܀</l>
                <l n="443">:ܠܸܥܙܵܐ ܚܲܕܼܬܼܵܐ ܠܥܸ݂ܙ ܒܸܪܪܵܢܵܐ ܥܲܡ ܒܸܣܪ̈ܵܢܹܐ</l>
                <l n="444">ܘܲܟܼܒܲܪ ܐܵܡܲ݁ܪ ܐܲܝܢܵܐ ܕܫܵܡܲ݁ܥ ܕܡܲܢ̣ܘܼ ܕܲܠܥܸܙ ܀</l>
                <l n="445">:ܡܲܢ̣ܘܼ ܕܲܠܥܸܙ ܨܵܒܹ̇ܝܬܿ ܕܬܸܫܡܲܥ ܐܘܿ ܫܵܡܘܿܥܵܐ</l>
                <l n="446">ܫܡܲܥ ܡܹܢܝ ܘܝܼܠܲܦ ܕܐ̄̇ܢܵܫܵܐ ܗ̄ܘ̣ ܕܲܠܦܥܸܙ ܥܲܡ ܐ̄ܢܵܫܘܼܬܼܵܐ ܀</l>
                <l n="447">:ܐ̄ܢܵܫܵܐ ܗ̄ܘ̣ ܕܲܠܥܸܙ ܪܘܼܚܵܐ ܒܢܲܦܫܹܗ ܘܗܘ̤ ܥܲܡ ܐ̄ܢܵܫܵܐ</l>
                <l n="448">ܘܨܵܬܼ ܟܲܣ̈ܝܵܬܼܵܐ ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܐ̄ܢܵܫܵܐ ܀</l>
                <l n="449">:ܐܲܝܟ ܡܸܨܥܵܝܵܐ ܗܘ̤ܵܐ ܒܹܝܬܼ ܐ̄ܢܵܫܵܐ ܘܲܠܒܼܵܪܘܿܝܵܐ</l>
                <l n="450">ܘܒܼܐܝܼܙ ܓܲܕܿܘܼܬܹܗ ܫܲܝܸܢ ܡ̇ܪܵܐ ܥܲܡ ܒܸܪ̈ܝܵܬܹܗ ܀</l>
                <l n="451">:ܒܡܸܨܥܵܝܘܼܬܹܗ ܫܪ̣ܵܐ ܚܸܪܝܵܢܵܐ ܕܒܹܝܬܼ ܟܠ ܘܲܒܼܟܼܠ</l>
                <l n="452">ܘܐܲܟܼܪܸܙ ܒܐܲܪܥܵܐ ܣܒܲܪܬܼܵܐ ܕܫܲܝܢܵܐ ܕܠܵܐ ܡܸܫܬܲܚܠܲܦ ܀</l>
                <l n="453">:ܗܵܢܵܘ̇ ܐ̄ܢܵܫܵܐ ܕܫܲܝܸܢ ܟܠܵܐ ܥܲܡ ܡ̇ܪܹܟܿܠ</l>
                <l n="454">ܘܗܘ̤ܝܘܼ ܕܲܕܼܪܲܫ ܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܀</l>
                <l n="455">:ܗܘ̤ ܒܲܕܸܿܩ ܠܲܢ ܥܲܠ ܚܘܼܕܵܬܼܵܐ ܕܗܵܘܹ̇ܐ ܠܚܲܪܬܼܵܐ</l>
                <l n="456">ܘܗܘ̤ ܚܵܘ̣ܝܼ ܠܲܢ ܫܒܼܝܼܠ ܡܲܪܕܿܝܼܬܼܵܐ ܕܗܲܝܡܵܢܘܼܬܼܵܐ ܀</l>
                <l n="457">:ܗܘ̤ ܐܲܠܸܦ ܠܲܢ ܕܒܹܗ ܡܸܬܼܚܲܕܿܬܼܵܐ ܥܲܬܿܝܼܩܘܼܬܲܢ</l>
                <l n="458">ܘܨܵܐ ܠܲܢ ܛܘܼܦܣܵܐ ܕܲܢܕܲܡܸܐ ܒܹܗ ܐ̄ܪܵܙܵܢܵܐܝܼܬܼ ܀</l>
                <l n="459">:ܗܘ̤ ܒܲܩܢܘܿܡܹܗ ܚܵܘܝܼ ܐܸܢܹܝܢ ܠܗܵܠܹܝܢ ܕܝܼܠܲܢ</l>
                <l n="460">ܕܠܵܐ ܢܸܬܼܦܲܠܲܓܼ ܥܲܠ ܟܲܣ̈ܝܵܬܼܵܐ ܕܐܸܫܬܵܘܕܿܝܼ ܠܲܢ ܀</l>
                <l n="461">:ܗܘ̤ ܩܲܕܡ̇ܝܑܬܼ ܫܲܠ̣ܚܹܗ ܠܢܲܚܬܵܐ ܕܡܵܝܘܿܬܼܘܼܬܼܵܐ</l>
                <l n="462">ܘܒܹܗ ܒܲܟܼܝܵܢܹܗ ܣܠܸ̣ܩ ܘܐܸܬܼܪܲܡܪܲܡ ܠܥܸܠ ܡ̣ܢ ܡ̇ܘܬܵܐ ܀</l>
                <l n="463">:ܐܲܝܟ ܕܲܒܼܖܨܸܒܼܥܵܐ ܚܵܘ̣ܝܼ ܠܐ̄ܢܵܫܵܐ ܚܘܼܕܵܬܼ ܦܲܓܼܪܹܗ</l>
                <l n="464">ܕܞܘܼܪܘ ܡ̇ܝܘܿܬܹ̈ܐ ܒܦܲܓܼܪܵܐ ܕܲܗܘ̤ܵܐ ܠܵܐ ܡ̇ܝܘܼܿܬܼܵܐ ܀</l>
                <l n="465">:ܒܗܵܕܹܐ ܬܸܢܘܲܝ ܢܲܚܡܹܗ ܚܲܝܠܵܐ ܐܲܠܵܗܵܝܵܐ</l>
                <l n="466">ܕܲܒܼܢܘܼܚܵܡܹܗ ܢܨܘܼܪ ܬܲܚܘܝܼܬܼܵܐ ܕܚܘܼܕܵܬܼ ܟܠܵܐ ܀</l>
                <l n="467">:ܟܠܵܗ̇ ܒܪܝܼܬܼܵܐ ܚܲܕܲܬܼ ܥܲܡܹܗ ܐ̄ܪܵܙܵܢܵܐܝܼܬܼ</l>
                <l n="468">ܘܒܹܗ ܡܚܲܕܸܿܬܼ ܠܵܗ̇ ܫܲܪܝܼܪܵܐܝܼܬܼ ܒܫܘܼܠܵܡ ܙܲܒܼܢܹ̈ܐ ܀</l>
                <l n="469">:ܒܹܗ ܗ̄ܘ̣ ܗܵܘܹ̇ܐ ܗܘ̇ ܚܘܼܕܵܬܼܵܐ ܕܪܵܡ ܡ̣ܢ ܡܸܠܬܼܵܐ</l>
                <l n="470">ܘܒܹܗ ܡܸܬܼܡܲܠܲܠ ܐܵܦ ܗܵܘ̇ ܕܝܼܢܵܐ ܕܠܵܐ ܡܸܬܼܡܲܠܲܠ ܀</l>
                <l n="471">:ܠܹܗ ܓ̣ܒܼܵܐ ܡ̣ܢ ܟܠ ܗܵܘ̇ ܡ̇ܪܹܐ ܟܠ ܐܲܝܟ ܪܹܫܝܼܬܼܵܐ</l>
                <l n="472">ܕܢܸܗܘܸܐ ܡܡܲܠܸܐ ܕܘܼܟܲܬܼ ܝܵܬܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀</l>
                <l n="473">:ܕܘܼܟܲܬܼ ܐܝܼܬܼܝܵܐ ܡܡܲܠܸܐ ܠܟܼܠܵܐ ܒܝܲܕܼ ܓܲܠܝܘܼܬܹܗ</l>
                <l n="474">ܘܐܷܲܟ ܕܒܲܠܡܹܐܢܵܐ ܢܵܝ̇ܚܵܐ ܒܪܝܼܬܼܵܐ ܒܪܸ̈ܓܼܫܲܝ ܦܲܓܼܪܹܗ ܀</l>
                <l n="475">:ܒܹܗ ܡܸܬܿܬܲܚܡܝܼܢ ܙܵܘܥܹ̈ܐ ܫܪ̈ܲܝܵܐ ܕܲܡܠܝܼܠܘܼܬܼܵܐ</l>
                <l n="476">ܘܠܵܐ ܡܸܫܬܲܚܩܝܼܢ ܠܡܸܒܼܥܵܐ ܒܥܵܬܼܵܐ ܕܟܲܣܝܘܼܬܼ ܟܲܣܝܵܐ ܀</l>
                <l n="477">:ܗܲܝܟܲܠ ܩܘܼܕܼܫܵܐ ܕܐܲܚܝܼܕܼ ܟܠܵܐ ܗܵܘܹ̇ܐ ܠܟܼܠܵܐ</l>
                <l n="478">ܘܒܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܡ̇ܪܹܐ ܟܠܵܐ ܀</l>
                <l n="479">ܟܠܵܗ̇ ܒܪܝܼܬܼܵܐ ܥܵܐ̇ܠܵܐ ܥܲܡܹܗ ܨܼܝܕܼ ܡ̇ܪܹܟܿܝܠ: </l>

                <pb ed="http://syriaca.org/bibl/1765" n="69"/>
                <l n="480">ܘܲܡܩܲܪܒܼܵܐ ܠܹܗ ܚܕܼܵܐ ܬܵܘܕܼܝܼܬܼܵܐ ܕܠܵܐ ܦܘܼܠܵܓܼܵܐ ܀</l>
                <l n="481">:ܗܵܢܵܘ̇ ܢܝܼܫܵܐ ܐܵܦ ܕܲܓܼܒܼܝܼܬܹܗ ܘܲܕܼܪܘܼܡܪܵܡܹܗ</l>
                <l n="482">ܕܢܸܗܘܸܐ ܠܡܹܐܢܵܐ ܡܢܝܼܚ ܠܒܸܪ̈ܝܵܬܼܵܐ ܡ̣ܢ ܥܲܡܠܲܝ̈ܗܹܝܢ ܀</l>
                <l n="483">:ܗܘ̤ܝܘܼ ܡܢܝܼܚ ܠܹܗ ܠܥܵܠܡܵܐ ܠܲܐܝܵܐ ܡ̣ܢ ܠܲܐܝܘܼܬܹܗ</l>
                <l n="484">ܘܲܒܼܪܘܼ ܦܘܼܡܹܗ ܪܵܕܹܦ ܡܸܢܹܗ ܥܢܵܢܵܐ ܕܚܲܫܹ̈ܐ ܀</l>
                <l n="485">:ܒܝܘܿܡ ܓܸܠܝܵܢܹܗ ܓܵܠܹ̇ܐ ܚܲܝܠܵܐ ܕܓܲܢ̄ܒܵܪܘܼܬܹܗ</l>
                <l n="486">ܘܚܵܙ̇ܝܵܐ ܒܪܝܼܬܼܵܐ ܚܹܝܠ ܐܝܼܬܼܘܼܬܼܵܐ ܕܡܸܬܿܢܲܨܲܚ ܒܹܗ ܀</l>
                <l n="487">:ܡ̣ܢ ܫܹܠܝ ܕܵܢܲܚ̇ ܢܘܼܗܪܵܐ ܕܕܼܢܚܹܗ ܥܲܠ ܟܠ ܒܸܪ̈ܝܵܢ</l>
                <l n="488">ܘܠܲܝܬܿ ܒܲܥܒܼܝܼ̈ܕܹܐ ܕܠܵܐ ܬܵܗܲܪ ܘܒܹܗ ܡܸܬܼܓܵܘܲܣ ܀</l>
                <l n="489">:ܕܝܵܪܵܐ ܕܟܼܠܵܐ ܡܲܦܢܸܐ ܨܹܐܕܼܵܘܗܝ ܡ̇ܪܹܐ ܟܠܵܐ</l>
                <l n="490">ܘܢܸܗܘܘܿܢ ܚܵܙܹ̇ܝܢ ܟܲܕܼ ܕܵܐܹ̇ܢ ܟܠ ܘܲܡܚܲܕܸܿܬܼ ܟܠ ܀</l>
                <l n="491">:ܩܲܠܝܼܠܵܐܝܼܬܼ ܪܵܡܹ̇ܙ ܪܸܡܙܹܗ ܠܲܕܼܡܸܣܬܲܥܪ̈ܵܢ</l>
                <l n="492">ܘܛܵܟ ܩܵܕܹܗ ܠܹܗ ܥܒܼܵܕܼܵܐ ܠܪܸܡܙܹܗ ܕܠܵܐ ܫܘܼܘܚܵܪܵܐ ܀</l>
                <l n="493">:ܚܕܼܵܐ ܒܲܪ̄ܬܼ ܩܵܠܵܐ ܩܵܥܹ̇ܐ ܒܐܲܪܥܵܐ ܘܫܵܡܲ݁ܥ ܠܵܗ̇ ܟܠ</l>
                <l n="494">ܘܥܲܕܼܠܵܐ ܫܵܠ̇ܡܵܐ ܫܠܸ݂ܡ ܟܠ ܡܸܕܸܿܡ ܘܢܵܚ̣ ܘܐܸܬܿܛܲܟܲܣ ܀</l>
                <l n="495">:ܒܗܵܘ̇ ܦܘܼܩܕܵܢܵܐ ܕܲܩ̣ܪܵܐ ܡܸܢܫܹܠܝ ܒܪܝܼܬܼܵܐ ܒܪܵܫܝܼܬܼ</l>
                <l n="496">ܡܕܲܡܸܐ ܐܵܦ ܗܘ̤ ܘܲܡܚܲܕܸܿܬܼ ܟܠ ܒܚܹܝܠ ܡ̇ܪܹܟܿܠ ܀</l>
                <l n="497">:ܗܘ̤ ܗܵܘ̇ ܚܲܝܠܵܐ ܕܡ̣ܢ ܠܵܐ ܡܸܕܸܿܡ ܥܒ݂ܲܕܼ ܟܠ ܡܸܕܸܿܡ</l>
                <l n="498">ܗܘ̤ ܡܚܲܕܸܿܬܼ ܒܹܗ ܫܡܲܝܵܐ ܘܐܲܪܥܵܐ ܡܠܝܼܠܹ̈ܐ ܘܚܲܪ̈ܫܹܐ ܀</l>
                <l n="499">:ܡܠܝܼܠܹ݁̈ܐ ܘܚܲܪ̈ܫܹܐ ܡܢܝܼܚ ܡ̣ܢ ܥܲܡܠܵܐ ܘܡ̣ܢ ܫܘܼܚܠܵܦܵܐ</l>
                <l n="500">ܘܠܵܐ ܬܘܼܒܼ ܥܵܡ̇ܠܝܼܢ ܘܠܵܐ ܡܸܬܼܥܲܡܠܝܼܢ ܒܲܥܡܝܼ̈ܠܬܼܵܐ ܀</l>
                <l n="501">:ܗܘ̤ ܫܲܪܝܼ ܒܹܗ ܒܗܵܘ̇ ܚܘܼܕܼܵܬܼܵܐ ܕܠܵܐ ܡܸܬܼܚܲܒܲܠ</l>
                <l n="502">ܘܗܘ̤ ܓܵܡܲ݁ܪ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܫܘܼܠܵܡܵܐ ܀</l>
                <l n="503">:ܗܘ̤ ܗܘ̤ܵܐ ܠܘܼܩܕܼܵܡ ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ</l>
                <l n="504">ܘܩܲܢܸܐ ܚܲܝܠܵܐ ܠܡܸܬܲܠ ܚܲܝܹ̈ܐ ܐܵܦ ܠܲܐ̄ܚܪ̈ܵܢܹܐ ܀</l>
                <l n="505">:ܩܵܢܹܝܢ ܠܵܐ ܡ̇ܝܘܿܬܹ̈ܐ ܝ̄ܪܸܬܼ ܡ̇ܝܘܿܬܼܵܐ</l>
                <l n="506">ܘܲܒܼܝܵܪܬܿܘܼܬܹܗ ܡܫܵܘܬܸܿܦ ܐ̄ܢܵܫܵܐ ܘܪ̈ܘܼܚܵܢܵܝܹܐ ܀</l>
                <l n="507">:ܒܢܲܝ̈ ܝܵܪܬܿܘܼܬܹܗ ܟܬܼܝܼܒܼ ܕܲܗ̤ܘܲܝܢܲܢ ܐܵܦ ܗܵܘܹ̇ܝܢܲܢ</l>
                <l n="508">ܡ̇ܕܹܝܢ ܫܲܪܝܼܪ ܘܠܵܐ ܡܸܬܿܕܲܓܲܠ ܫܘܼܘܕܵܝܣ ܡܸܠܵܘ̈ܗܝ ܀</l>
                <l n="509">:ܫܪܵܪܵܐ ܓܲܠܝܵܐ ܚܙ̣ܵܘ ܪ̈ܘܼܚܵܢܹܐ ܒܝܲܕܼ ܐܲܪܥܵܢܵܐ</l>
                <l n="510">ܘܲܚܕܼܝܼܘ ܘܫܲܒܲܚܘ ܠܗܵܘ̇ ܕܲܓܼܠ̣ܵܐ ܒܹܗ ܫܪܵܪ ܟܲܣܝܘܼܬܹܗ ܀</l>
                <l n="511">:ܩܵܠ ܬܸܫܒܿܘܿܚܬܵܐ ܐܲܙܥܸܩܘ ܒܐܲܪܥܵܐ ܟܸܢܫܲܝ̈ ܪܵܘܡ̇ܐ</l>
                <l n="512">ܠܟܲܣܝܵܐ ܕܚܵܘܝܼ ܚܘܼܒܹܿܗ ܒܓܸܠܝܵܐ ܠܲܒܼܢܲܝ̈ ܒܲܝܬܹܿܗ ܀</l>
                <l n="513">:ܚܘܼܒܹܿܗ ܪܲܒܵܐ ܓܠ̣ܵܐ ܠܲܥܒܼܝܼܪܹ̈ܐ ܒܝܲܕܼ ܒܲܪܢܵܫܵܐ</l>
                <l n="514">ܘܐܲܠܸܦ ܐܸܢܘܿܢ ܕܠܲܝܬܿ ܒܲܥܒܼܝܼܕܹ̈ܐ ܕܪܲܒܿ ܡ̣ܢ ܐ̄ܢܵܫܵܐ ܀ </l>

                <pb ed="http://syriaca.org/bibl/1765" n="70"/>
                <l n="515">:ܪܲܒܿ ܪ̈ܲܒܵܢܹܐ ܕܿܥܒܼܵܕܼ ܐܝܼܕܼܵܘ̈ܗܝ ܥܲܒܼܕܹܿܗ ܠܐ̄ܢܵܫܵܐ</l>
                <l n="516">ܘܗܵܐ ܡܡܲܠܹܝܢ ܒܹܗ ܟܝܵܢܵܐ ܛܲܟܼܣܵܠ ܕܲܡܫܲܡܫܵܢܹ̈ܐ ܀</l>
                <l n="517">:ܠܪܲܒܵܢܘܼܬܹܗ ܣܵܓܼ̇ܕܵܐ ܒܪܝܼܬܼܵܐ ܐܲܝܟ ܕܲܠܡܵܪܵܐ</l>
                <l n="518">ܘܲܡܝܲܩܪܵܐ ܠܹܗ ܡܸܛܠ ܚܲܝܠܵܐ ܕܡܸܙܕܲܝܲܚ ܒܹܗ ܀</l>
                <l n="519">:ܚܹܝܠ ܒܵܪܘܿܝܵܐ ܨܒܼܵܐ ܕܲܢܪܝܼܡܹܗ ܠܪܵܘܡ̇ܐ ܕܲܫܡܹܗ</l>
                <l n="520">ܘܗܵܐ ܡܸܫܬܿܡܲܗ ܒܲܫܡܵܐ ܕܠܲܝܬܿ ܒܹܗ ܦܚܡܵܐ ܐ̄ܚܪܹܢܵܐ ܀</l>
                <l n="521">:ܠܲܝܬܿ ܠܲܥܒܼܝܼܕܼܵܐ ܫܸܡ ܥܵܒܲܘܿܕܼܵܐ ܘܠܵܐ ܟܠ ܟܠܹܗ</l>
                <l n="522">ܘܗܵܢܵܘ̇ ܬܲܗܪܵܐ ܕܲܫܘ̣ܵܐ ܥܒܼܝܼܕܼܵܐ ܠܫܸܡ ܥܵܒܲ݁ܘܿܕܵܪܐ ܀</l>
                <l n="523">:ܒܪܝܼܬܹܗ ܝܲܩܲܪ ܒܵܪܹܐ ܒܪܝܼܬܼܵܐ ܒܗܵܕܹܐ ܕܲܣܥ݂ܲܪ</l>
                <l n="524">ܕܢܸܣܲܒܼ ܡܸܢܵܬܼܵܐ ܡܸܕܹܿܡ ܘܝܲܩܪܵܗ̇ ܒܫܘܼܒܼܚܹܗ ܀</l>
                <l n="525">:ܡܢܵܬܼܵܐ ܗ̄ܘ̣ ܡ̣ܢ ܟܠ ܗܵܘ̇ ܒܲܪܢܵܫܵܐ ܕܲܗܘ̤ܵܐ ܒܗܵܠܹܝܢ</l>
                <l n="526">ܘܒܹܗ ܒܐܝܼܩܵܪܹܗ ܡܸܬܼܝܲܩܲܪ ܟܠ ܥܲܡ ܡ̇ܪܹܟܿܠ ܀</l>
                <l n="527">:ܡܢܵܬܼܵܐ ܗ̄ܝܼ ܢܲܦܫܹܗ ܡ̣ܢ ܪ̈ܘܼܚܵܢܹܐ ܘܠܵܐ ܚܵܫܘܿܫܹ̈ܐ</l>
                <l n="528">ܘܩܲܪܝܼܒܼܝܼܢ ܠܹܗ ܒܲܐ̄ܚܝܵܢܘܼܬܼܵܐ ܘܲܒܼܪܘܼܡܪܵܡ̇ܐ ܀</l>
                <l n="529">:ܡܢܵܬܼܵܐ ܗ̄ܘ̣ ܦܲܓܼܪܹܗ ܡ̣ܢ ܟܠ ܦܲܓܼܪ̈ܝܼܢ ܡܸܬܼܚܲܒܿܠܵܢܹ̈ܐ</l>
                <l n="530">ܘܲܡܚܲܝܢܝܼܢ ܠܹܗ ܒܛܘܿܗܡ̇ܐ ܕܦܲܓܼܪܵܐ ܘܲܕܼܚܘܼܕܵܬܼܵܐ ܀</l>
                <l n="531">:ܘܡ̣ܢ ܟܠ ܒܸܪ̈ܝܵܢ ܐܝܼܬܼ ܒܹܗ ܡܢܵܬܼܵܐ ܒܪܵܫܝܼܬܼ ܚܲܝܲܝ̈ܢ</l>
                <l n="532">ܘܲܒܼܪܘܼܡܪܵܡܹܗ ܐܵܦ ܪܘܼܡܪܵܡ̇ܐ ܕܟܼܠܵܗ̇ ܒܪܝܼܬܵܪܐ ܀</l>
                <l n="533">:ܐܲܝܟܲܢ ܡ̇ܕܹܝܢ ܐܵܒܹ̇ܕܼ ܡܸܕܸܿܡ ܡ̣ܢ ܒܸܪ̈ܝܵܬܼܵܐ</l>
                <l n="534">ܕܗܵܐ ܟܠ ܡܸܕܸܿܡ ܡܣܲܝܲܟ ܘܲܢܛܝܼܪ ܒܚܲܕܼ ܡ̣ܢ ܓܸܢܣܲܢ ܀</l>
                <l n="535">:ܐܲܝܟܲܢ ܡܲܨܝܵܐ ܕܟܲܕܼ ܪܹܫܝܼܬܼܵܐ ܒܫܘܼܒܼܚܵܐ ܫܲܪܝܵܐ</l>
                <l n="536">ܓܘܼܫܡܵܐ ܕܡܸܢܹܗ ܗܘ̤ܵܬܼ ܪܹܫܝܼܬܼܵܐ ܢܩܵܘܸܐ ܒܨܲܥܪܵܐ ܀</l>
                <l n="537">:ܠܵܐ ܫܵܡ̇ܘܿܥܵܐ ܠܵܐ ܬܸܦܠܓܼܝܼܘܗܝ ܠܚܘܼܒܵܐ ܕܟܼܠܵܐ</l>
                <l n="538">ܘܠܵܐ ܬܸܣܕܿܘܿܩܲܝܗܝ ܠܓܼܘܼܫܡܵܐ ܫܲܠܡܵܐ ܡ̣ܢ ܫܲܘܝܘܼܬܹܗ ܀</l>
                <l n="539">:ܠܵܐ ܬܸܬܼܦܲܠܲܓܼ ܕܐܲܝܟܲܢ ܡܲܨܝܵܐ ܗܵܕܹܐ ܠܡܸܗܘܵܐ</l>
                <l n="540">ܗܲܝܡܸܢ ܕܲܡܨܸܐ ܚܹܝܠ ܒܵܪܘܿܝܵܐ ܚܹܝܠ ܟܠܡܸܕܸܿܡ ܀</l>
                <l n="541">:ܠܚܹܝܠ ܒܵܪܘܿܝܵܐ ܦܫܝܼܩ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ</l>
                <l n="542">ܘܠܵܐ ܡܸܬܼܥܵܘܲܟ ܐܸܡܲܬܼܝ ܕܨܵܒܹ̇ܐ ܕܢܸܣܥܘܿܪ ܡܸܕܸܿܡ ܀</l>
                <l n="543">:ܠܹܗ ܠܒܼܵܪܘܿܝܵܐ ܫܸܦܪܲܬ̤ ܗܵܕܹܐ ܕܗܵܟܲܢ ܢܸܣܥܘܿܪ</l>
                <l n="544">ܘܲܣܥܝܼܪܵܐ ܗ̄ܘ̣ܵܬܼ ܠܨܸܒܼܝܵܢ ܚܘܼܒܹܿܗ ܥܲܕܼܠܵܐ ܢܸܣܥܘܿܪ ܀</l>
                <l n="545">:ܠܵܘ ܚܲܕܼܬܼܵܐܝܼܬܼ ܓ̣ܒܼܵܐ ܚܲܕ ܐ̄ܢܵܫܵܐ ܠܚܘܼܕܵܬܼ ܟܠܵܐ</l>
                <l n="546">ܕܓܲܒܸܐ ܗ̄ܘ̣ܵܐ ܠܹܗ ܥܲܕܼܠܵܐ ܢܸܒܼܪܸܐ ܒܪܝܼܬܼܵܐ ܒܪܵܫܝܼܬܼ ܀</l>
                <l n="547">:ܥܲܡ ܐܝܼܬܼܘܼܬܹܗ ܐܝܼܬܹܝܗ̇ ܗ̄ܘ̣ܵܬܼ ܒܹܗ ܗܵܕܹܐ ܕܲܣܥܲܪ</l>
                <l n="548">ܠܵܐ ܕܐܝܼܬܹܝܗ̇ ܗ̄ܘ̣ܵܬܼ ܐܸܠܵܐ ܕܡܸܢܹܗ ܠܵܐ ܟܵܣܝܵܐ ܗ̄ܘ̣ܵܬܼ ܀</l>
                <l n="549">:ܕܠܵܐ ܫܘܼܪܵܝܵܐ ܡܫܲܪܲܪ ܗ̄ܘ̣ܵܐ ܠܹܗ ܠܗܵܢ ܦܘܼܣܩܵܢܵܐ</l>
                <l n="550">ܘܐܝܼܬܼܵܘܗܝ ܗ̄ܘ̣ܵܐ ܠܹܗ ܐܲܟܼܡܵܐ ܕܐܝܼܬܼܵܘܗܝ ܒܵܬܲܪ ܙܲܒܼܢܵܐ ܀ </l>

                <pb ed="http://syriaca.org/bibl/1765" n="71"/>
                <l n="551">:ܘܐܸܢ ܗܵܟܲܢܵܐ ܗ̄ܝܼ ܐܵܦ ܫܲܪܝܼܪܵܐ ܐܲܟܼܡܵܐ ܕܐܝܼܬܹܝܗ̇</l>
                <l n="552">ܠܵܐ ܢܸܬܼܦܲܠܲܓܼ ܥܲܠ ܣܘܼܥܪܵܢܵܐ ܕܐܝܼܬܼܵܘܗܝ ܡܸܡܬܼܘܿܡ ܀</l>
                <l n="553">:ܡܸܡܬܼܘܿܡ ܐܝܼܬܼܵܘܗܝ ܐܝܼܬܼܝܵܐ ܕܐܲܚܬܿܝܼ ܟܠ ܠܲܗܘܵܝܵܐ</l>
                <l n="554">ܘܒܹܗ ܟܲܣ̈ܝܵܢ ܗ̣̄ܘܲܝ̈ ܟܠܗܹܝܢ ܕܲܗ̤ܘܲܝ̈ ܐܸܡܲܬܼܝ ܕܲܗ̤ܘܲܝ̈ ܀</l>
                <l n="555">:ܒܪܸܐ ܗ̄ܘ̣ܵܐ ܥܵܠܡܵܐ ܐܲܝܟ ܕܡ̣ܢ ܨܹܐܕܼܵܘܗܝ ܥܲܕܼܠܵܐ ܢܸܒܼܪܹܝܗܝ</l>
                <l n="556">ܘܲܡܚܲܕܲܬܼ ܗ̄ܘ̣ܵܐ ܩܕܼܵܡ ܕܲܢܒܲܕܸܿܩ ܥܲܠ ܚܘܼܕܵܬܹܗ ܀</l>
                <l n="557">:ܒܬܸܢܝܵܐ ܚܲܕܿܬܹܗ ܠܨܸܒܼܝܵܢ ܚܘܼܒܹܿܗ ܨܵܒܹ̇ܐ ܒܚܲܝܲܝ̈ܢ</l>
                <l n="558">ܘܐܲܠܦܲܢ ܛܲܟܼܣܵܐ ܕܐܲܡܝܼܢܘܼܬܹܗ ܘܒܼܵܪܘܿܝܘܼܬܹܗ ܀</l>
                <l n="559">:ܠܲܢ ܗ̄ܘ̣ ܐܲܠܸܦ ܒܗܵܠܹܝܢ ܕܲܣܥ݂ܲܪ ܡܸܛܠܵܬܲܢ</l>
                <l n="560">ܕܲܟܼܡܵܐ ܪܲܚ̣ܡܲܢ ܘܲܟܼܡܵܐ ܝܲܩܪܵܢ ܒܲܫܒܼܝܼ̈ܚܵܬܹܗ ܀</l>
                <l n="561">:ܪܲܚܡܲܢ ܕܲܒܼܪܵܢ ܟܲܕܼ ܝܵ̇ܕܲܥ ܗ̄ܘ̣ܵܐ ܕܣܵܢܹ̇ܝܢܲܢ ܠܹܗ</l>
                <l n="562">ܘܲܡܚܲܕܸܿܬܼ ܠܲܢ ܘܲܡܦܵܣ ܣܲܓܿܝܼ ܕܠܵܐ ܫܵܘܹ̇ܝܢܲܢ ܀</l>
                <l n="563">:ܠܵܐ ܫܵܘܹܿܝܢܲܢ ܘܲܟܼܡܵܐ ܕܢܹܐܡܲܪ ܠܵܐ ܫܵܘܹ̇ܝܢܲܢ</l>
                <l n="564">ܕܢܸܣܲܒܼ ܕܲܪܓܼܵܐ ܕܪܵܡ ܘܲܡܥܲܠܲܝ ܡ̣ܢ ܕܲܥܒܼܝܼ̈ܕܹܐ ܀</l>
                <l n="565">:ܠܵܐ ܡܸܬܼܦܲܚܲܡ ܟܝܵܢ ܒܵܪܘܿܝܵܐ ܥܲܡ ܒܸܪ̈ܝܵܬܼܵܐ</l>
                <l n="566">ܘܡܲܢ ܠܵܐ ܢܸܬܼܡܲܗ ܕܥܲܒܼܕܹܿܢ ܦܸܚܡܹܗ ܒܝܲܕܼ ܕܐܵܘܪܸܒܼ ܀</l>
                <l n="567">:ܚܲܕܼ ܡ̣ܢ ܐ̄ܢܵܫܵܐ ܨܒܼܵܐ ܨܸܒܼܝܵܢܹܗ ܘܲܨܒܼܵܐ ܒܹܗ ܛܵܒܼ</l>
                <l n="568">ܘܣܵܡ̣ ܨܸܒܼܝܵܢܹܗ ܒܝܲܕܼ ܨܸܒܼܝܵܢܹܗ ܕܲܢܦܲܪܢܸܣ ܟܠ ܀</l>
                <l n="569">:ܒܝܲܕܼ ܨܼܒܼܝܵܢܹܗ ܣܵܡ̣ ܨܸܒܼܝܵܢܵܐ ܐܲܠܵܗܵܝܵܐ</l>
                <l n="570">ܘܠܲܝܬܿ ܨܸܒܼܝܵܢܵܐ ܕܠܵܐ ܒܹܗ ܡܲܣܲܝܲܟ ܨܸܒܼܝܵܢܵܐܝܼܬܼ ܀</l>
                <l n="571">:ܒܹܗ ܡܸܬܼܩܲܝܲܡ ܥܵܠܡܵܐ ܕܙܲܒܢܵܐ ܘܗܵܘ̇ ܕܲܠܥܵܠܲܡ</l>
                <l n="572">ܘܗܘ̤ـܝܘܼ ܡܕܲܒܲܪ ܠܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀</l>
                <l n="573">:ܗܘ̤ ܙܵܐܹ̇ܢ ܟܠ ܡ̣ܢ ܒܹܝܬܼ ܓܲܙܵܐ ܕܗܵܘ̇ ܕܲܨܒܼܵܐ ܒܹܗ</l>
                <l n="574">ܘܗܘ̤ ܡܛܲܟܸܿܣ ܟܠ ܐܲܝܟ ܨܸܒܼܷܵܝܵܢܵܐ ܕܣܵܐܹ̇ܡ ܛܲܟܼܣܵܐ ܀</l>
                <l n="575">:ܡܛܲܟܸܿܣ ܟܠܵܐ ܘܡܲܚܸܐ ܠܟܼܠܵܐ ܠܒܼܝܼܕܼ ܒܲܪ ܓܸܢܣܲܢ</l>
                <l n="576">ܘܟܲܕܼ ܒܲܪܢܵܫܵܐ ܗ̄ܘ̣ ܐܝܼܬܼ ܠܹܗ ܕܲܪܓܼܵܐ ܐܲܠܵܗܵܝܵܐ ܀</l>
                <l n="577">:ܟܝܵܢܹܗ ܡܲܠܸܦ ܕܪܵܡ ܗ̄ܘ̣ ܡܸܢܹܗ ܕܲܪܓܼܵܐ ܕܲܢܣܲܒܼ</l>
                <l n="578">ܘܣܵܗܹ̇ܕܼ ܐܵܦ ܗܘ̤ ܕܪܵܡ ܗ̄ܘ̣ ܕܲܪܓܹܗ ܡ̣ܢ ܬܘܼܩܵܢܹܗ ܀</l>
                <l n="579">:ܬܵܘ ܟܹܝܬܼ ܢܸܬܼܗܲܪ ܒܕܲܪܓܼܵܐ ܕܲܡ̣ܛܵܝܗܝ ܠܓܸܢܣܲܢ ܫܝܼܛܵܐ</l>
                <l n="580">ܘܢܸܦܪܘܿܥ ܛܲܝܒܿܘܼ ܠܗܵܘ̇ ܕܐܲܪܝܼܡܲܢ ܠܪܵܘܡ̇ܐ ܕܲܫܡܹܗ ܀</l>
                <l n="581">:ܬܵܘ ܢܸܬܿܕܲܡܲܪ ܒܚܹܝܠ ܫܘܼܠܛܵܢܵܐ ܕܒܲܪ ܐ̄ܢܵܫܘܼܬܿܢ</l>
                <l n="582">ܕܲܡܚܲܕܲܬܼ ܟܠ ܘܕܼܵܐܹ̇ܢ ܟܠܵܐ ܐܲܝܟ ܡ̇ܪܹܟܿܠ ܀</l>
                <l n="583">:ܬܵܘ ܢܸܬܼܡܲܗ ܒܹܗ ܡ̇ܐ ܕܡܸܬܼܚܵܘܸܐ ܡ̣ܢ ܟܲܪ ܕܐܝܼܬܼܵܘܗܝ</l>
                <l n="584">ܕܕܼܵܢܲܚ̇ ܡ̣ܢ ܫܹܠܝ ܘܲܡܚܲܦܸܐ ܠܹܗ ܠܢܘܼܗܪܵܐ ܒܢܘܼܗܪܹܗ ܀</l>
                <l n="585">:ܬܵܘ ܢܸܬܼܥܲܗܲܕܼ ܗܵܝ̇ ܡܲܚܲܬܿܬܵܐ ܕܢܵܚܹ̇ܬܼ ܠܐܲܪܥܵܐ</l>
                <l n="586">ܘܦܵܢܹ̇ܐ ܘܣܵܠܹ̇ܩ ܟܲܕܼ ܐܝܼܬܼ ܥܲܡܹܗ ܟܠܵܗ̇ ܒܪܝܼܬܼܵܐ ܀</l>
                <l n="587">ܟܠܵܗ̇ ܒܪܝܼܬܼܵܐ ܐܸܡ̇ܪܹܬܼ ܕܣܵܠ̇ܩܵܐ ܥܲܡ ܣܘܼܠܵܩܹܗ: </l>

                <pb ed="http://syriaca.org/bibl/1765" n="72"/>
                <l n="588">ܒܗܵܝ̇ ܕܐܲܣܝܼܪܝܼܢ ܟܠܝܼܠܹ̈ܐ ܘܚܲܪ݁ܫܹܐ ܒܦܲܓܼܪܹܗ ܘܢܲܦܫܹܗ ܀</l>
                <l n="589">:ܬܵܘ ܢܸܬܿܛܲܝܲܒܼ ܠܗܵܘ̇ ܛܘܼܝܵܒܼܵܐ ܕܲܡܛܲܝܲܒܼ ܠܲܢ</l>
                <l n="590">ܘܲܢܣܲܟܸܿܐ ܠܹܗ ܠܗܵܘ̇ ܣܘܼܟܵܝܐ ܕܲܡܒܲܝܲܐ ܠܲܢ ܀</l>
                <l n="591">:ܒܚܘܼܒܵܐ ܢܸܛܲܪ ܪܲܗܒܼܘܿܢ ܚܲܝܹ̈ܐ ܕܗܵܘ̇ ܚܘܼܕܼܵܬܼܵܐ</l>
                <l n="592">ܕܠܵܐ ܢܸܬܼܟܲܐܲܪ ܡ̇ܐ ܕܡܸܬܼܚܲܕܿܬܼܝܼܢ ܫܡܲܝܵܐ ܘܐܲܪܥܵܐ ܀</l>
            </div>

        </body>
    </text>
</TEI>
