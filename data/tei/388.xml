<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:lang="en">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8871">Against the Manichaeans - <foreign xml:lang="syr">ܡܐܡܪܐ ܕܛܛܘܣ ܕܠܘܩܒܠ ܡ̈ܢܝܢܝܐ</foreign></title>
                <title level="s">Digital Syriac Corpus</title>
                <author ref="http://syriaca.org/person/794">Titus of Bostra</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">Paul de Lagarde</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
                    <name type="person" ref="http://syriaca.org/person.xml#moez">Michael Oez</name>
                </respStmt>
            </titleStmt>
            <editionStmt>
                <edition n="0.1"/>
                <respStmt>
                    <resp>based upon</resp>
                    <name><ptr target="#sourceDesc1"/></name>
                </respStmt>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/388</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>
                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc xml:id="sourceDesc1">
                <biblStruct>
                    <monogr>
                        <editor>
                            <forename>Paul</forename>
                            <surname>de Lagarde</surname>
                        </editor>
                        <title level="m">Titi Bostreni contra Manichaeos libri quatuor syriace</title>
                        <idno type="URI"/> <!-- Syriaca bibl -->
                        <idno type="zotero">1100</idno>
                        <ref
                            target="https://archive.org/details/Lagarde1859TitiBostreniContraManichaeos..."/>
                        <imprint>
                            <pubPlace>Edinburgh</pubPlace>
                            <publisher>Williams and Norgate</publisher>
                            <date>1859</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>Digital Syriac Corpus is collaboration of University of Oxford, Brigham Young University, Vanderbilt University, and the Center of Digital Humanities Research (CoDHR) at Texas A&amp;M University. </p>
                
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
            <creation>
                <origDate type="composition" from="0300" to="0375">4th century CE</origDate>
            </creation>
        </profileDesc>
        <revisionDesc status="uncorrectedTranscription">
            <change when="2018-11-19" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="PrintTranscription">
        <body>
            <div type="book" n="1">
    <head type="editorial">Book 1</head>
    <div type="title">
    <p xml:lang="syr">
<pb n="1"/>
ܡܐܡܪܐ ܕܛܛܘܣ ܕܠܘܩܒܠ ܡ̈ܢܝܢܝܐ
    </p>
    </div>

<div type="section" n="1"><head type="editorial">1</head>
    <pb n="2"/>
<p xml:lang="syr">
ܠܟܠܗܘܢܝܠܝܢ ܕܒܛܝܠܘܬܐ ܗܕܐ ܗܼܘܬ ܠܗܘܢܿ ܕܥ̈ܠܠܬܐ ܕܚܛܗ̈ܝܗܘܢ ܕܒܢ̈ܝ ܐܢܫܐ ܢܪܚܩܘܢ ܐܢܝܢ ܡܢ ܐܠܗܐ. ܢܝܫܐ ܕܟܐܢܘܬܐ ܫܪܝܪܐ. ܒܡ̈ܠܐ ܕܐܝܟ ܗܟܢܐ ܗܘܼܐ ܠܗܘܢܿ ܘܐܠܘ ܠܐ ܥܪܩܼܘ ܡܢ ܗܕܐ. ܕܐܦ ܥܠܝܢ ܒܛܝܠ ܗܘ ܠܗ ܠܐܠܗܐ ܒܘܠܝܬܐ. ܘܒܫܪܪܐ ܕܡܢܗܘܢ ܕܒܢ̈ܝ ܐܢܫܐ ܚܛܗ̈ܝܗܘܢ ܐܝܬܝܗܘܢ ܣܝܡܝܢ ܗܘܘ. ܐܠܐ ܟܕ ܨܒܘ ܕܢܐܣܘܢ ܨܒܘܬܐ ܙܥܘܪܬܐ ܐܬܠܒܟܘ ܒܟܘܪܗܢܐ ܕܪܘܫܥܐ ܪܒܐ ܘܩܫܝܐ ܕܒܟܦܘܪܝܐ ܕܒܛܝܠܘܬܐ ܕܥܠ ܟܘܠ ܕܡܬܚܙܐ ܕܐܠܗܐ ܢܦܠܘ. ܡܢܝ ܕܝܢ ܗܘ ܕܐܝܬܘܗܝ ܡܢ ܒܪܒܪܝܐܼ ܘܫܘܡܗܗ ܒܦܘܫܩܗ ܐܝܬܘܗܝ ܫܝܢܐ. ܬܘܒ ܝܬܝܪܐܝܬ ܒܣܡܐ ܡܣܓܦܢܐ ܕܪܘܫܥܐ ܐܬܚܫܚ. ܟܕ ܓܣܪ ܨܒܼܐ ܕܢܚܘܐ ܥܠ ܐܠܗܐ ܕܠܐ ܐܝܬܘܗܝ ܥܠܬܐ ܕܒܝ̈ܫܬܐ. ܐܩܝܡ ܠܩܘܒܠܗ ܒܝܫܬܐ ܕܐܝܬܝܗܿ ܠܡ ܒܫܘܝܘܬܐ ܐܟܘܬܗ ܐܝܬܝܐ ܐܝܟ ܕܐܡܪ ܠܘܩܒܠ ܐܝܬܝܐ ܘܚܝܬܐ ܠܘܩܒܠ ܚܝܐ. ܘܕܒܟܠܙܒܢ ܠܡ ܩܝܡܐ ܠܩܘܒܠܗ. ܘܡܬܟܬܫܐ ܥܡܗ. ܘܕܐܦܠܐ ܠܡ ܡܢ ܡܬܘܡ ܫܠܝܐ ܕܠܐ ܬܩܪܝܘܗܝ. ܘܕܠܐ ܠܡ ܡܫܟܚܐ ܕܡܠܝܐܝܬ ܡܢܗ ܬܬܛܠܩ. ܡܛܠ ܕܐܝܬܝܐ ܗܝ ܕܡܢ ܥܠܡ. ܘܡܫܠܡܢܝܬܐ ܗܝ ܠܡ ܒܐܝܬܘܬܗ ܐܝܟ ܕܠܐ ܗܐ ܠܡ ܡܬܥܒܕܘ ܐܬܥܒܕܬ. ܘܐܝܟ ܗܿܝ ܕܐܡܪܝܢ ܕܟܕ ܥܼܪܩ ܡܢ ܬܢܢܐ ܢܦܼܠ ܒܢܘܪܐ ܡܛܠ ܓܝܪ ܕܠܐ ܠܡ ܢܣܬܒܪ ܐܠܗܐ ܕܗܘܼܝܘ ܥܠܬܐ ܕܒܝ̈ܫܬܐ ܗܼ ܒܩܢܘܡܗ ܠܡ ܡܢ ܟܘܠܗܿ ܒܝܫܬܐ ܡܫܠܡܢܝܬܐ ܕܠܘܬܗ. ܢܩܒܠ ܐܦܢ ܛܒ ܐܝܟ ܕܐܡܪ ܗܘ ܒܢܓܝܪܘܬ ܪܘܚܐ ܠܡ ܘܒܚܟܡܬܐ ܡܬܦܪܣ ܠܗ ܠܗܕܐ ܐܠܐ ܐܦ ܟܕ ܗܟܢܐܼ ܠܐ ܗܘܐ ܕܠܐ ܩܪܒܐ ܡܫܟܚ ܒܚܝܠܗ. ܐܝܟ ܕܡܠܦ ܗܘ ܫܪܒܗ ܘܐܝܠܝܢ ܟܝ ܐܝܬ ܕܢܘܟܪܝܢ ܐܝܟ ܗܿܢܝܢ ܡܢ ܚܘܫ̈ܒܐ ܘܬܪ̈ܥܝܬܐ ܕܥܠ ܐܠܗܐ ܗܕܐ ܗܝ ܓܝܪ ܒܛܝܠܘܬܐ ܕܡܠܬܐ ܩܕܡܝܬܐ ܕܥܕܬܐ ܩܬܘܠܝܩܐ ܕܟܐܢܐ ܗܝ ܘܙܕܩܐ ܕܢܘܕܐ ܒܐܠܗܐ ܡܢ ܟܠܗ ܚܝܠܢ ܕܠܐ ܐܝܬܘܗܝ ܥܠܬܐ ܕܚܛܗ̈ܝܗܘܢ ܕܒܢܗܝ ܐܢܫܐ ܒܒܥܬܐ ܕܝܢ ܗܕܐ. ܕܒܐܝܢܐ ܐܣܟܡܐ ܐܢܚܢܢ ܚܼܛܝܢ ܐܢܚܢܢ ܟܕ ܐܠܐܗ ܠܐ ܨܒܼܐ. ܠܐ ܡܩܛܪܓܝ ܐܢܚܢܢ ܠܐܠܗܐ ܒܪ̈ܘܪܒܬܐ ܐܝܟ ܗܿܘ. ܟܕ ܨܿܒܝܢ ܐܢܚܢܢ ܕܢܦܘܩ ܥܠܘܗܝ ܪܘܚܐ ܥܠ ܕܩܕܩ̈ܬܐ ܐܠܐ ܒܗܿ ܒܐܘܪܚܐ ܕܫܪܪܐ ܡܢ ܒܬܒ̈ܐ ܩܕܝܫ̈ܐ 

<pb n="3"/>

ܘܡܢ ܬܪ̈ܥܝܬܐ ܕܓܘܐ. ܘܡܢ ܬܪ̈ܥܝܬܐ ܕܓܘܐ. ܟܕ ܠܒܝܟܝܢ ܐܢܚܢܢ ܢܦܫܢ ܙܗܝܪܐܝܬ ܠܘܬ ܗܕܐ ܒܥܬܐ ܪܕܝܢܢ ܐܢܚܢ. ܒܗܿܝ ܕܐܝܟ ܪ̈ܚܡܝ ܫܪܪܐ ܒܢܦܫܢ ܡܬܥܕܠܝܢ ܐܢܚܢܢ. ܬܚܘܝܬܐ ܕܟܐܢܘܬܐ ܕܚܠܦ ܡܦܩ ܒܪܘܚܐ. ܕܐܠܗܐ ܥܒܕܝܢ ܐܢܚܢܢ ܠܐ ܗܼܘܐ ܓܝܪ ܐܝܟ ܕܢܥܪܘܩ ܒܡܠܬܢ ܡܢ ܡܪܫܘܬܐ. ܕܗܿܢܝܢ ܕܒܚܕ̈ܕܐ ܡܣܟܠܝܢ ܐܢܚܢܢ ܙܕܩ ܠܢ ܕܢܪܫܥ ܒܐܠܗܐ ܘܢܒܕܐ ܥܠܘܗܝ ܐܝܠܝܢ ܕܨܥܝܪܢ ܐܢܝܢ ܡܢ ܟܠ ܡܕܡ ܘܠܐ ܐܝܬܝܗܝܢ. ܘܥܡ ܗܿܢܝܢ ܕܝܢ ܐܦ ܡܛܠ ܕܣܒܪܝܢ ܐܢܚܢܢ ܕܐܣܝܘܬܐ ܐܢܘܢ ܚܛܗܝ̈ܗܘܢ ܕܒܢ̈ܝ ܐܢܫܐ. ܘܠܐ ܗܘܐ ܡܢ ܪܫܢܘܬܐܐܚܪܬܐ ܕܠܘܩܒܠܐ ܪܼܕܝܢ ܐܠܐ ܒܐܣܟܡܐ ܐܚܪܢܐ ܡܢܢ ܡܣܬܥܪܝܢ ܕܗܼ ܝܗܕܐ ܓܠܝܐܝܬ ܡܠܬܢ ܒܥܕܢܐ ܕܙܕܩ ܬܦܫܩܝܗܿ. ܘܠܐ ܗܘܐ ܒܠܚܘܕ ܒܐܠܗܐ ܠܐ ܡܪܫܥܝܢ ܐܢܚܢܢ ܒܗܿܝ ܕܠܐ ܡܡܪܚܝܢ ܐܢܚܢܢ ܠܒܕܐ ܥܠܘܗܝ ܡܚܝܠܘܬܐ. ܕܓܘܕܦܐ ܘܢܐܡܪ ܕܐܝܬ ܠܗ ܕܠܩܘܒܠܐ ܒܝܫܬܐ ܗܝ ܕܠܐ ܐܝܬܝܗܿ ܐܠܐ ܐܦ ܗܿܢܝܢ ܕܡܣܬܥܪܢ ܡܢܢ ܒܐܣܟܡܐ ܕܒܝܫ̈ܬܐ ܡܬܦܪܣܝܢ ܐܢܚܢܢ. ܕܢܫܬܩ ܘܢܒܛܠ ܘܒܗܕܐ ܓܠܝܐܝܬ ܠܐܝܠܝܢ ܕܒܛܝܠܐܝܬ ܚܝܪܝܢ ܡܬܚܙܝܐ ܕܐܝܢ ܒܫܪܪܐ ܡܢܢ ܗܘ ܐܝܬ ܠܗܘܢ ܫܘܪܝܐ ܠܣܘܥܪ̈ܢܝܗܘܢ ܕܚܛܗ̈ܐ ܘܡܢܢ ܐܦ ܢܣܒܝܢ ܫܘܠܡܐ. ܕܠܐ ܢܗܘܘܢ ܐܦܢ ܠܐ ܗܐ ܠܘܬ ܟܠ ܐܢܫ ܠܐ ܗܘܐ ܓܝܪ ܒܐܢܫ ܐܢܫ ܡܬܚܙܝܐ. ܗܼܝ ܕܟܘܠ ܐܢܫ. ܐܠܐ ܠܘܬ ܟܠ ܐܢܫ ܐܝܢܐ ܕܒܛܝܠ ܠܗ ܓܝܠܐ ܗܝ. ܛܥܡܬܐ ܗܟܝܠ ܕܟܘܠ ܐܢܫ ܗܕܐ ܗܝ ܕܒܐܢܫ ܐܢܫ ܡܫܟܚܐ ܕܬܬܚܙܐ ܀ ܀ ܀
</p>
</div>
<div type="section" n="2"><head type="editorial">2</head>
<p xml:lang="syr">
ܗܿܘ ܗܟܝܠ ܕܪܘܫܥܐ ܒܪܒܪܝܐ ܐܬܦܪܣ ܘܒܝܫܬܐ ܕܠܐ ܫܘܪܝ ܒܕܐ ܠܘܩܒܠ ܐܠܗܐ ܗܘ ܕܐܝܬܘܗܝ ܒܫܪܪܐ ܒܠܚܘܕܘܗܝ ܕܠܐ ܫܘܪܝ ܘܪܫܢܘܬܐ ܕܬܪ̈ܬܝܢ ܠܗܕܐ ܒܫܢܝܘܬܐ ܩܪܐ. ܘܠܐ ܗܘܐ ܒܠܚܘܕ ܒܛܟܣܐ ܕܫܘܝܘܬܐ ܣܐܡ ܠܗܿ ܠܒܝܫܬܐ ܠܘܩܼܒܠ ܐܠܗܐ ܐܝܟ ܡܝܩܪܢܗܿ. ܗܼܘ ܕܐܣܒܪ ܕܣܢܐܗ ܗܘ. ܐܠܐ ܕܐܦ ܕܒܝܫܬܐ ܕܡܢ ܗܕܐ ܕܠܝܬ ܠܗ ܫܘܪܝܐ ܪܕܝܢ ܕܡܢ ܩܿܛܝܪ ܕܠܐ ܐܣܝܘܬܐ ܐܢܝܢ ܐܡܿܪ ܘܐܝܟ ܢܟܘܠܐ ܕܒܢ̈ܝ ܐܢܫܐ ܥܒܼܕ ܐܢܘܢܿ ܠܐܝܠܝܢ ܕܡܬܛܦܝܣܝܢ ܠܗ. ܕܢܣܒܪܘܢ ܕܥܘܠܗܘܢ ܘܚܛܗ̈ܝܗܘܢ ܠܝܬ ܠܗ ܬܘܪܨܐ ܘܐܣܝܘܬܐ ܘܡܟܝܠ ܒܩܘܕܡܐ ܕܢܝܚܐ ܕܚܛܗ̈ܐ ܢܣܪܚܘܢ ܥܠܝܗܘܢ ܚܠܦ ܡܬܦܢܝܢܘܬܐ ܬܘܚܠܬܐ ܕܦܘܫܟܐ ܐܝܟ ܕܡܟܝܠ ܠܐ ܠܡ ܡܫܟܚܐ ܕܪܕܝܗܿ ܕܒܝܫܬܐ ܗܝ ܕܕܠܐ ܫܘܪܝ ܗܝ. ܢܬܬܟܣܘܢ ܐܠܐ ܐܢ ܐܢܫ ܒܪܓܬܐ ܕܬܫܒܘܚܬܐ ܢܣܒܪ ܕܝܬܝܪܐ ܠܡ ܒܒܛܝܠܘܬܗ ܗܘ ܙܟܐ. ܐܝܟ ܕܡܫܟܚ ܠܚܛܗ̈ܐ. ܘܡܢ ܡܬܚܙܝܐ ܓܠܝܐܝܬ ܕܠܐ ܗܘܐ ܡܢ ܓܒ ܐܚܪܝܢ ܚܼܛܐ ܗܘܐ. ܐܠܐ ܡܢܗ ܘܒܗ. ܒܪܡ ܕܝܢ ܗܿܢܘܢ ܕܡܣܒܪܝܢ ܥܠܘܗܝ ܕܒܡܘܙܓܗ ܐܝܬܘܗܝ ܡܝܬܪܐ ܒܟܝܢܗ ܗܘ ܕܠܐ ܗܘܐ ܒܟܝܢܗ ܐܠܐ ܒܥܡܠܐ ܘܒܕܘܥܬܐ 

<pb n="4"/>

ܐܬܚܫܚ ܗܿܘ ܕܣܒܪ ܐܦ ܕܢܫܬܒܚ ܟܕ ܐܦ ܡܢ ܬܫܒܘܚܬܐ ܕܫܪܪܐ ܓܠܙܝܢ ܠܗ. ܘܫܒܼܩܘ ܬܫܒܘܚܬܐ ܕܫܪܝܪܬܐ ܕܒܥܡܠܐ ܕܡܝܬܪܘܬܐ ܐܡܬܝ ܕܒܟܐܢܘܬܐ ܕܡܛܠ ܐܠܗܐ ܡܣܬܥܪܐ. ܘܚܛܦܘ ܠܗܘܢ ܕܓܠܐܝܬ ܒܡܣܡ ܒܪܥܝܢܗܘܢ ܩܛܝܪܐ ܕܟܝܢܐ. ܘܒܪܚܡܬ ܥܡܠܐ ܕܚܫܚ ܪܘܫܥܐ ܕܠܘܩܒܠ ܐܠܗܐ ܐܬܦܪܣܘ. ܐܝܟܐܢ ܕܡܟܝܠ ܐܦܠܐ ܗܿܘ ܕܒܒܣܝܢܐ ܘܒܪܦܝܘܬܐ ܒܟܠ ܙܒܢ ܐܝܬܘܗܝ. ܢܬܓܢܚ ܒܪܥܝܢܗ ܡܛܠ ܣܘܥܪ̈ܢܘܗܝ ܒܝ̈ܫܐ. ܐܢ ܢܣܒܪ ܕܠܐܚܪܬ ܪܫܢܘܬܐ ܕܒܝܫܬܐ ܡܬܚܫܒܝܢ ܣܘܥܪ̈ܢܘܗܝ. ܘܐܦ ܠܐ ܗܘ ܕܒܒ̈ܛܝܠܘܬܐ ܣܓܝ̈ܐܬܐ ܐܬܚܫܚ ܫܘܐ ܕܢܬܕܡܪ ܒܗ. ܟܕ ܒܚܘܫܒܐ ܣܥܪ ܀ ܀ ܀ 
</p>
</div>
<div type="section" n="3"><head type="editorial">3</head>
<p xml:lang="syr">
ܘܥܡ ܗܿܢܝܢ ܟܘܠܗܝܢ ܗܕܐ ܕܩܫܝܐ ܡܢ ܟܠ ܕܒܪܘܫܥܐ ܕܠܘܩܒܠ ܐܠܗܐ ܡܬܢܦܩܝܢ ܘܡܬܪܒܝܢ ܗܼܢܘܢ ܬܠܡܝܕܘ̈ܗܝ ܕܗܿܘ. ܕܡܛܠ ܕܠܐ ܐܬܒܝܢܘ ܒܡܠܬܐ ܕܦܝܣܐ ܕܥܠ ܒܪ̈ܝܬܗ ܕܐܠܗܐ. ܠܐ ܗܘܐ ܒܠܚܘܕ ܥܠ ܣܘܥܪ̈ܢܝܗܘܢ ܒܝܫ̈ܐ ܕܒܢ̈ܝ ܐܢܫܐ ܒܗܢܐ ܐܣܟܡܐ ܕܐܬܐܼܡܪ ܫܐܠܘ ܘܛܥܼܘ. ܐܠܐ ܐܦ ܥܠ ܣܘܓܗܝܢ ܕܒܪ̈ܝܬܐ ܗܿܢܘ ܕܝܢ ܠܟܠܗܝܢ ܗܠܝܢ ܕܐܦܠܐ ܚܕ ܓܘܢܝܐ ܡܩܒܠܢ ܥܕܠܘ ܘܩܛܪܓܘ ܘܒܝ̈ܫܬܐ ܫܡܗܘ ܐܢܝܢ. ܘܡܢܗܝܢ ܠܡ ܕܒܡܘܙܓܐ ܕܠܩܘܒܠܐ ܡܢ ܛܒܐ ܘܡܢ ܒܝܫܐ ܐܝܬܝܗܝܢ. ܐܝܟ ܕܐܡܪܝܢ ܘܡܢܗܝܢ ܕܒܚܕܐ ܠܡ ܕܡܘܬܐ ܕܒܝܫܬܐ ܐܝܬܝܗܝܢ. ܒܕܓܠܘܬܐ ܐܡܼܪܘ. ܘܐܝܟ ܕܡܢ ܨܐܕܝܗܘܢ ܚܒܟܘ ܘܒܠܒܠܘ ܟܘܠ ܡܕܡ. ܘܒܝܫ̈ܬܐ ܠܗܿܢܝܢ ܕܐܦ ܠܐ ܡܬܘܡ ܐܝܬܝܗܝܢ ܒܝܫ̈ܬܐ ܫܡܗܘ. ܐܠܘ ܓܝܪ ܥܘܠܐ ܒܠܚܘܕ ܘܚܛܗ̈ܐ ܕܒܢ̈ܝ ܐܢܫܐ ܕܗܢܼܘܢ ܒܠܚܘܕܝܗܘܢ ܐܝܬܝܗܘܢ ܒܝܫܬܐ ܒܡܠܬܗܘܢ ܡܬܥܕܠܝܢ ܗܘܘ. ܙܕܩ ܗܘܐ ܠܗܘܢ ܐܦ ܒܗܕܐ ܕܢܙܕܗܪܘܢ ܐܦ ܡܢ ܫܡܗܿ ܐܦ ܡܢ ܡܣܡ ܒܪܥܝܢܐ ܕܥܠܝܗܿ ܥܠ ܒܝܫܬܐ ܐܝܟ ܕܐܝܬܝܗܿ ܘܐܝܟ ܕܠܐ ܐܝܬܝܗܿ ܕܒܣܘܥܪܢܐ ܗܘ ܐܝܬܝܗܿ ܘܒܣܘܥܪܢܐ ܗܘ ܠܐ ܐܝܬܝܗܿ. ܘܠܐ ܙܕܩ ܗܘܐ ܕܪܫܢܘܬܐ ܐܚܪܝܬܐ ܠܘܩܒܠ ܐܠܗܐ ܢܥܠܘܢܿ ܒܪܡ ܕܝܢ ܣܟܠܘܬܗܘܢ ܒܗܕܐ ܦܫܝܚܐ ܗܘܬ. ܗܫܐ ܕܝܢ ܕܠܟܘܠܗܿ ܒܪܝܬܐ ܨܥܼܪܘ ܓܘܕܦܐ ܗܘ ܪܒܐ ܘܥܫܝܢܐ ܠܘܩܒܠ ܐܠܗܐ ܥܒܼܕܘ. ܘܡܫܝܚܝܢ ܕܒܡܠܬܗܘܢ ܢܦܝܣܘܢ ܐܝܟ ܕܕܠܐ ܦܘܠܓܐ ܐܝܬܝܗܝܢ ܠܡ ܒܝܫ̈ܬܐ ܟܠܗܝܢ ܚܝܘ̈ܬܐ ܘܟܠܗ ܪܚܫܐ ܘܕܠܐ ܠܡ ܙܕܩ ܗܘܐ ܕܡܢ ܐܠܗܐ ܛܒܐ ܗܼܢܝܢ ܢܗܘܝܢ. ܗܿܢܝܢ ܕܠܐ ܗܘܐ ܒܠܚܘܕ. ܐܝܟ ܕܗܼܢܘܢ ܣܒܼܪܘ ܕܠܐ ܚܫܚܢ ܗܘܝ. ܐܠܐ ܐܦ ܡܣ̈ܓܦܢܝܬܐ ܐܢܝܢ ܠܡ ܕܒܢ̈ܝ ܐܢܫܐ. ܟܕ ܗܐ ܡܫܟܚܐ ܗܝ ܕܢܚܘܐ ܥܠܝܗܝܢ ܕܝܬܝܪܐܝܬ ܡܥܕܪ̈ܢܝܢ ܐܢܝܢ. ܘܚܫܚܢ ܐܢܝܢ ܝܬܝܪܐ ܡܢ ܗܿܢܝܢ ܕܒܫܪܪܐ ܡܣܬܒܪܢ ܕܡܗܢܝܢ ܠܒܢ̈ܝ ܐܢܫܐ. ܘܐܚܪ̈ܢܝܬܐ ܣ̈ܓܝܐܬܐ ܚܪ̈ܙܝܢ ܕܢܬܥܕܠܘܢ ܘܢܨܥܪܘܢ ܐܦ ܒܪ̈ܝܬܐ ܐܦ ܒܛܝܠܘܬܐ ܘܡܕܒܪܢܘܬܐ ܕܥܠ ܟܠ ܡܠܬܢ ܕܝܢ ܐܦܠܐ ܚܕܐ ܡܢܗܝܢ ܕܗܿܢܝܢ ܕܐܬܐܡܪ ܘܕܗܿܢܝܢ ܕܡܬܐܡܪܢ ܕܠܐ 

<pb n="5"/>

ܦܘܫܩܐ ܘܠܕܐ ܬܚܘܝܬܐ ܫܿܒܩܐ ܕܬܗܘܐ ܀ ܀ ܀
</p>
</div>
<div type="section" n="4"><head type="editorial">4</head>
<p xml:lang="syr">
ܡܘܙܓܐ ܓܝܪ ܕܬܪ̈ܝܢ ܟܝܢ̈ܝܢ ܕܠܩܘܒܠܐ ܣܿܒܪܝܢ ܕܐܝܬ ܒܒܪܝܬܐ. ܘܟܡܐ ܕܫܦܪ ܠܗܘܢ ܡܦܠܓܝܢ ܠܗܝܢ ܠܒܪ̈ܝܬܐ ܠܗܘܢ ܠܗܠܝܢ ܟܝ̈ܢܐ ܐܡܪܝܢ ܓܝܪ ܡܢ ܐܝܟܐ ܠܡ ܐܝܬܝܗܝܢ ܒܝܫ̈ܬܐ ܠܗܘܢ ܠܗܠܝܢ ܟܝ̈ܢܐ ܐܡܪܝܢ ܓܝܪ ܡܢ ܐܝܟܐ ܠܡ ܐܝܬܝܗܝܢ ܒܝܫ̈ܬܐ ܐܠܐ ܐܢ ܡܢ ܐܚܪܝܬܐ ܪܝܫܢܘܬܐ ܐܝܬܝܗܝܢ ܐܦ ܗܢܿܝܢ ܘܐܢ ܐܢܫ ܢܫܿܐܠ ܐܢܘܢ ܕܐܝܠܝܢ ܐܢܝܢ.. ܚܪܙܝܢ ܐܦ ܚܛܗ̈ܐ ܕܒܢ̈ܝ ܐܢܫܐ ܐܦ ܒܪ̈ܝܬܐ ܕܐܠܗܐ ܘܐܦ ܠܗܕܐ ܟܠܗܿ ܡܕܒܪܢܘܬܐ ܡܠܝܬ ܟܘܠ ܚ̈ܟܡܢ ܡܨܥܪ̈ܝܢ. ܐܝܟܢܐ ܕܐܢ ܐܢܫ ܢܚܘܐ ܕܟܠ ܡܕܡ ܫܦܝܪ ܘܒܘܠܝܬܐ ܘܐܠܨܐܝܬ ܗܼܘܐ ܘܗܿܘܐ. ܒܛܠܐ ܠܗܿ ܡܢ ܩܛܝܪ ܘܡܬܚܒܠܐ ܡܬܠܗܘܢܿ ܕܥܠ ܪܫܢܘܬܐ ܕܠܩܘܒܠܐ ܡܛܠ ܓܝܪ ܕܠܐ ܐܬܒܝܢܘ ܕܐܝܟܢܐ ܐܝܬܝܗܝܢ ܗܢܿܝܢ ܕܠܬܚܬ. ܒܕܘ ܥܠ ܗܿܢܝܢ ܕܠܥܠ ܘܡܛܠ ܕܠܐ ܐܕܪܟܘ ܒܐܝܢܐ ܐܣܟܡܐ ܡܬܩܢܢ ܗܿܢܝܢ ܕܡܬܚܙܝܢ. ܥܫܩܘ ܠܗܿܘ ܡܕܡ ܕܠܐ ܡܬܚܙܐ. ܘܕܐܬܦܪܣܘ ܕܢܕܥܘܢ ܡܛܐ ܕܠܐ ܝܕܥܘ ܒܠܐ ܝܕܥܬܐ ܪܒܬܐ ܐܬܬܚܕܘ ܐܝܟ ܕܒܚܫܟܐ ܓܝܪ ܕܠܐ ܝܕܥܬܐ ܥܠ ܗܠܝܢ ܕܡܬܚܙܝܢ ܒܥܘ. ܘܠܐ ܒܠܚܘܕ ܠܐ ܐܫܟܼܚܘ ܗܘ ܡܕܡ ܕܣܼܒܪܘ ܕܒܥܘ. ܐܠܐ ܐܦ ܠܚܫܟܐ ܕܠܐ ܝܕܥܬܗܘܢ ܒܥܕܘܗܝ ܕܢܐܪܒ ܀ ܀ ܀
</p>
</div>
<div type="section" n="5"><head type="editorial">5</head>
<p xml:lang="syr">
ܐܢܚܢܢ ܕܝܢ ܠܘܩܕܡ ܥܠ ܗܿܢܝܢ ܬܪ̈ܬܝܢ ܪ̈ܫܢܘܬܐ ܘܡܟܘ̈ܬܐ ܕܠܩܘܒܠܐ ܕܣܝܡܝܢ ܢܿܣܒ ܘܢܐܡܪ. ܘܟܢ ܢܐܬܐ ܥܠ ܬܚܘܝܬܐ ܕܚܠܦ ܟܠܗܝܢ ܒܪ̈ܝܬܐ ܘܢܚܙܐ ܕܐܦ ܗܿܢܝܢ ܟܠܗܝܢ ܫܦܝܪ ܘܡܬܪܐܝܬ ܐܝܬܝܗܝܢ ܐܝܟܢܐ ܕܩܿܕܡܬ ܐܿܡܪܬ ܘܝܬܝܪܐܝܬ ܗܿܢܝܢ ܕܠܘܩܒܠܗܝܢ ܐܡܼܪܘ ܘܨܥܪܘ ܐܝܟ ܕܒܝܫ̈ܬܐ ܠܡ ܐܝܬܝܗܝܢ ܕܠܐ ܦܘܠܓܐ ܘܬܘܒ ܕܝܢ ܐܦ ܥܠ ܡܕܒܪܢܘܬܐ. ܕܥܠ ܟܠ ܕܐܦ ܥܠܝܗܿ ܗܿܢܝܢ ܕܒܡܪܝܪܘܬܐ ܘܒܒܝܫܘܬܐ ܐܝܟ ܛܠܘܡ̈ܐ ܐܡܪܝܢ ܘܡܚܝܒܝܢ ܡܚܘܝܢ ܐܢܚܢܢ ܕܒܡܕܪܢܘܬܐ ܗܝ ܡܝܬܪܬܐ ܘܫܒܝܚܬܐܼ ܘܠܐ ܒܠܚܘܕ ܐܠܐ ܐܦ ܥܠ ܚܛܗ̈ܝܗܘܢ ܕܒܢ̈ܝ ܐܢܫܐ ܘܥܠ ܥܘܠܗܘܢ ܕܠܐ ܙܕܩ ܐܦܠܐ ܡܛܠ ܗܿܢܝܢ ܕܢܒܕܐ ܐܝܟ ܕܒܫܪܓܪܓܝܬܐ ܪܫܢܘܬܐ ܕܒܝܫܬܐ ܐܚܪܝܬܐ ܕܠܘܩܒܠ ܐܠܗܐ ܐܦ ܗܕܐ ܓܝܪ ܡܫܟܚܐ ܕܬܬܚܙܐ ܕܐܦ ܗܼܢܝܢ ܗܿܢܝܢ ܥܠ ܛܒܘܬܗ ܕܥܒܘܕܢ ܡܒܕܩܢ ܘܠܐ ܐܝܟ ܨܒܝܢܗ ܕܝܠܗ ܡܢ ܒܢܗܝ ܐܢܫܐ ܡܣܬܥܪܢ ܘܠܐ ܡܢ ܪܫܢܘܬܐ ܐܚܪܬܐ ܕܠܩܘܒܠܐ ܠܢܟܝܢܢ ܪܕܝܢ ܘܡܟܝܠ ܙܕܩ ܗܘ ܠܢ ܕܥܠ ܫܘܪܝܗܿ ܕܫܘܥܝܬܗܘܢ ܕܪܘܫܥܐ ܢܐܬܐ ܟܕ ܡܫܐܠܝܢ ܐܢܚܢܢ ܕܐܢ ܡܩܒܠܝܢ ܚܘܫܒ̈ܐ ܘܬܪ̈ܥܝܬܐ ܕܓܘܐ ܕܒܟܝܢܐ ܬܪ̈ܬܝܢ ܪ̈ܫܢܬܐ ܘܡ̈ܠܟܘܬܐ ܕܠܩܘܒܠܐ ܐܢ ܓܝܪ ܐܦ ܠܐ ܬܪ̈ܬܝܢ ܕܐܝܬܝܗܝܢ ܕܫܠܡܘܬܐ ܡܬܩܒܠܢ ܚܕ ܟܡܐ ܐܝܠܝܢ ܕܒܬܟܬܘܫܐ ܕܠܩܘܒܠܐ ܐܢܝܢ ܢܩܒܠ ܀ ܀ ܀
</p>
</div>
<div type="section" n="6"><head type="editorial">6</head>
<p xml:lang="syr">
ܡܟܬܒ ܗܟܝܠ ܗܼܘ ܗܿܘ ܫܢܝܐ ܒܝܫܐ ܡܢܝ. ܘܡܫܪܐ ܒܟܠ ܕܘܟܐ ܗܟܢܐ ܕܐܝܬܘܗܝ ܗܘܐ. ܠܡ ܐܠܗܐ ܘܐܦ ܗܝܠܐ ܢܘܗܪܐ ܠܡ ܘܐܦ

<pb n="6"/>

ܚܫܘܟܐ ܘܛܒܐ ܠܡ ܘܐܦ ܒܝܫܐ. ܕܒܟܠ ܡܕܡ ܡܠܝܐܝܬ ܠܡ ܕܠܩܘܒܠܐ ܐܢܘܢ ܘܐܦܠܐ ܒܡܕܡ ܐܝܬ ܠܡ ܫܘܬܦܘܬܐ ܠܚܕ ܡܢܗܘܢ ܥܡ ܚܒܪܗ. ܘܐܬܝ̈ܐ ܐܢܘܢ ܠܡ ܕܠܐ ܗܘܘ ܘܚܝ̈ܐ ܬܪ̈ܝܗܘܢ ܀ ܀ ܀
</p>
</div>
<div type="section" n="7"><head type="editorial">7</head>
<p xml:lang="syr">
ܘܡܟܝܠ ܢܐܢܡܪ ܠܢ ܗܼܘ ܗܼܘ. ܕܐܘ ܦܪ̈ܝܫܝܢ ܐܢܘܢ ܬܪ̈ܝܗܘܢ ܡܢ ܚܕ̈ܕܐ ܐܘ ܐܢ ܥܡ ܚܕ̈ܕܐ ܐܝܬܝܗܘܢ ܪ̈ܚܡܐ ܡܫܬܟܚܝܢ. ܘܠܐ ܡܬܚܙܝܢ ܡܢ ܡܬܘܡ ܕܕܠܩܘܒܠܐ ܐܢܘܢܿ ܐܠܐ ܓܠܝܐ ܗܝ ܕܐܦ ܗܼܘ ܐܡܪ ܕܦܪܝܫܝܢ ܐܢܘܢ ܚܕ ܡܢ ܚܕ ܘܡܟܝܠ ܒܗܕܐ ܚܕ ܚܕ ܡܢܗܘܢ ܡܣܬܝܟ ܠܗ. ܡܢ ܚܒܪܗ ܒܐܝܬܘܬܗ ܘܐܦܠܐ ܚܕ ܡܢܗܘܢ ܐܝܬܘܗܝ ܕܠܐ ܣܟܐ. ܘܕܠܐ ܬܚܘܡܐ ܘܕܢܣܝܟ ܕܝܢ ܘܢܬܚܡ ܠܐܠܗܐ ܒܐܝܬܘܬܗ. ܘܠܐ ܕܢܕܥܝܘܗܝ ܘܢܘܕܐ ܒܗ. ܕܕܠܐ ܣܟܐ ܗܘ ܐܝܟܢܐ ܠܐ ܡܠܝܐܝܬ ܕܪܘܫܥܐ ܗܝ ܗܕܐ. ܟܕ ܠܐ ܗܘܐ ܒܠܚܘܕ ܕܡܣܬܝܟ ܒܐܝܬܘܬܗ ܘܡܬܬܚܡ ܣܿܒܪ ܘܐܡܼܪ ܐܠܐ ܕܐܦ ܡܢ ܒܝܫܬܐ ܓܕܫܐ ܠܗܿ ܗܝܼ ܗܕܐ ܘܡܣܬܝܟ ܐܡܼܪܚ ܕܢܐܡܪ ܗܕܐ ܕܠܘܩܕܡ ܠܒܪ ܡܢ ܬܪܥܝܬܐ ܗܝ ܘܞܚܫ̈ܒܐ ܗܢܿܝܢ ܕܒܟܝܐ ܕܓܘܐ. ܗܿܢܝܢ ܕܗܕܐ ܝܿܗܒܝܢ ܠܢ. ܕܢܕܥܝܘܗܝ ܕܐܝܬܘܗܝ ܒܟܠ ܕܘܟܐ ܘܟܝܢܗ ܠܐ ܡܬܠܒܟ ܘܠܐ ܡܬܬܚܡ ܘܠܐ ܡܣܬܝܟ ܡܢ ܡܕܡ ܀ ܀ ܀
</p>
</div>
<div type="section" n="8"><head type="editorial">8</head>
<p xml:lang="syr">
ܘܬܘܒ ܐܢ ܗܼܢܘܢ ܗܠܝܢ ܐܝ̈ܬܝܐ ܬܪ̈ܝܗܘܢ ܐܠܨܐܝܬ ܪ̈ܚܝܩܝܢ ܐܢܘܢ ܡܢ ܚ̈ܕܕܐ. ܐܠ ܒܠܚܘܕ ܗܼܘ ܐܠܗܐ ܐܝܟ ܫܘܥܝܬܗ ܕܗܿܘ ܡܬܚܡ ܘܡܣܝܟ ܐܠܐ ܕܐܦ ܒܐܬܪܐ ܕܝܠܗ ܐܝܬܘܗܝ ܘܥܡ ܒܕܡܘܬܐ ܕܗܘܿ ܕܠܩܘܒܠܗ. ܗܢܿܘܢ ܓܝܪ ܕܡܢ ܚ̈ܕܕܐ ܡܬܟܠܝܢ ܒܐܬܪ̈ܘܬܐ ܕܝܠܗܘܢ ܕܡܠܝܐܝܬ ܡܬܚܒܫܝܢ ܘܡܣܬܝܟܝܢ ܘܡܟܝܠ ܬܫܬܐܠ ܕܐܢ ܩ̈ܫܝܫܝܢ ܐܢܘܢ ܡܢ ܐܬܪ̈ܘܬܗܘܢ ܗܼܢܘܢ ܗܠܝܢ ܬܪ̈ܝܗܘܢܿ ܕܠܩܘܒܠܐ ܐܝܟ ܐܝ̈ܬܝܐ ܕܠܐ ܗܘܘ ܘܐܢ ܗܕܐ ܗܟܢܐ ܗܝ ܐܝܬ ܗܘܐ ܬܘܒ ܐܡܬܝ ܕܡܢ ܩܕܝܡ ܐܝܬܝܗܘܢ ܗܘܘ ܒܫܘܝܘܬܐ ܟܕ ܪ̈ܚܝܩܝܢ ܡܢ ܕܠܩܘܒܠܐ. ܘܐܢ ܕܝܢ ܡܢ ܥܠܡ ܥܡ ܐܝܬܘܬܐ ܕܚܕ ܚܕ ܡܢܗܘܢ ܐܝܬܘܗܝ ܗܘܐ ܐܦ ܦܘܪܫܢܗ ܩܕܝܡ ܗܘ ܐܬܪܗ ܕܚܕ ܚܕ ܡܢܗܘܢ ܡܢ ܐܝܬܘܬܗ ܐܘ ܥܡܗ ܐܝܬܘܗ ܝܒܐܝܬܘܬܐ ܐܠܐ ܐܢ ܩܕܝܡܝܢ ܐܢܘܢ ܐܬܪ̈ܘܬܗܘܢ ܐܝܟ ܕܢܣܬܒܪܘܢ ܕܒܦܚܝ̈ܗܘܢ ܐܢܘܢ ܘܝܠܕܝܗ̈ܘܢ ܐܢܘܢ ܕܝܠܗܘܢ ܕܐܬܪ̈ܘܬܐ ܠܐ ܐܝܬܝ̈ܐ ܐܝܬܝܗܘܢ ܗܠܝܢ. ܘܐܦܠܐ ܕܡ ܥܠܝܡ ܐܝܬܝܗܘܢܿܘܗܕܐ ܡܣܬܒܪܐ ܕܠܗܘܢ ܗܘ ܠܐܬܪܗܘܬܗܘܢ ܐܝܬܝܗ ܕܡܢܗܘܢ ܐܝܬܝܗܘܢ ܗܠܝܢ ܘܐܢ ܕܝܢ ܥܡܗܘܢ ܐܝܬܝܗܝܢ ܕܘܟܝ̈ܬܐ ܒܐܝܬܘܬܐ ܗܿܘܝܢ ܠܗܘܢ ܐܝܬܝ̈ܐ ܣ̈ܓܝܐܐ ܘܠܐ ܗܘܐ ܬܪܗܝܢ ܒܠܚܘܕ ܡܢ ܐܢܢܩܐ ܓܝܪ ܦܪ̈ܫܝܫܢ ܐܢܘܢ ܐܚܪ̈ܢܐ ܐܝܬܝܗܘܢܿ ܗܼܢܘܢ ܡܢ ܗܿܢܝܢ ܕܘܟܝ̈ܬܐ ܕܒܗܝܢ ܐܝܬܝܗܘܢ ܕܒܠܥܕܝܗܝܢ ܐܦ ܠܐ ܕܢܗܘܘܢ ܐܝܬܝܗܘܢ ܡܫܟܚܝܢ ܀ ܀ ܀
</p>
</div>
<div type="section" n="9"><head type="editorial">9</head>
<p xml:lang="syr">
ܘܥܡ ܗܿܢܝܢ ܐܦ ܬܚܘܡ̈ܐ ܕܬܪ̈ܝܗܘܢܼ ܡܬܬܒܥܐ ܒܐܝܕܗ ܕܟܠܝܢ ܘܬܟܣܝܢ ܠܚܕ ܚܕ ܡܢܗܘܢ ܡܢ 

<pb n="7"/>

ܫܘܬܦܘܬܐ ܕܥܡ ܚܒܪܗ ܕܕܠܡܐ ܒܫܘܠܡܗܘܢܿ ܬܘܒ ܥܡ ܚ̈ܕܕܐ ܢܬܚܠܛܘܢܿ ܘܡܠܬܐ ܗܝ ܕܕܠܩܘܒܠܐ ܐܝܬܝܗܘܢ ܢܚܒܠܘܢܗܿ. ܡܢܐ ܗܟܝܠ ܐܝܬ ܕܟܠ ܘܬܟܣ ܠܬܪ̈ܝܗܘܢܿ ܡܕܝܢ ܐܚܪܢܐ ܕܬܠܬܐ ܒܝܐܬܘܬܗ ܡܬܒܥܐ ܠܗ ܠܒܕܝܐ ܕܫܘܥ̈ܝܬܗܘܢ ܘܠܡܐ ܟܝ ܫܘܪܐ ܕܐܕܡܘܣ ܐܡܪܝܢ ܠܢ. ܐܘ ܡܕܡ ܐܚܪܝܢ ܐܝܟ ܕܒܫܥܬܐ ܕܫܢܝܘܬܐ ܘܒܒܛܝܠܘܬܐ ܟܝ ܕܡܢ ܗܿܘ ܗܢܐ ܡܐ ܕܗܼܘ. ܕܐܡܪܝܢ ܐܬܬܣܝܡ ܒܡܨܥܬܐ. ܠܐܝܢܐ ܓܝܪ ܡܢܗܘܢ ܕܗܿܢܘܢ ܕܠܩܘܒܠܐ ܕܢܨܒܘܢ ܕܢܬܠܘܢܗܿ ܠܗܿ ܠܗܕܐ ܕܡܢ ܒܬܪܟܢ ܠܚܪܬܐ ܒܒܛܝܠܘܬܗ ܥܼܠ ܘܐܬܣܝܡ ܗܘ ܗܢܐ ܬܚܘܡܐ ܒܡܨܥܬܐ ܫܪܒܗܘܢ ܡܫܬܟܚ ܕܒܦܘܫܩܐ ܐܝܬܘܗܝ ܡܐ ܓܝܪ ܕܐܬܥܠܝܬ ܗܼܝ ܡܠܬܐ ܠܘܬ ܪܫܢܘܬܐ ܘܥܬܝܩܘܬܐ ܘܩܕܡܝܘܬܐ. ܬܘܒ ܡܬܚܚܙܝܐ ܠܗ ܕܗܿܢܘܢ ܕܕܠܩܘܒܠܐ ܐܝܬܝܗܘܢ ܗܘܐ. ܠܐ ܦܪ̈ܫܝܢ ܗܘܘ. ܘܠܐ ܐܝܬܝܗܘܢ ܗܘܘ ܕܠܩܘܒܠܐ ܘܐܢ ܢܐܡܪܘܢ ܕܝܢ ܕܠܐ ܗܘܐ ܒܒܛܝܠܘܬܐ ܕܚܕ ܡܢܗܘܢ ܗܘ ܬܚܘܡܐ ܕܩܪܝܢ ܗܘܐ ܘܐܬܣܝܡ܆ ܐܚܪܢܐ ܬܘܒ ܐܝܬܝܐ ܕܡܢ ܐܢܢܩܐ. ܡܘܕܝܢ ܕܡܥܠܝܢ ܕܐܦܐ ܒܡܕܡ ܡܫܘܬܦ ܒܐܝܬܘܬܗ ܠܚܕ ܡܢ ܗܢܿܘܢ ܕܠܩܘܒܠܐ ܐܝܟܢܐ ܕܡܛܠ ܕܒܟܠ ܡܕܡ ܢܘܟܪܝ ܠܗܘܢ ܢܦܪܫ ܐܢܘܢ ܡܢ ܚ̈ܕܕܐ ܘܡܫܬܟܚܝܢ ܡܟܝܠ ܕܒܫܢܝܘܬܗܘܢ ܟܢܫܐ ܘܣܓܝܐܘܬܐ ܕܐܝܬܝ̈ܐ ܣܿܝܡܝܢ ܟܕ ܬܪ̈ܝܢ ܗܘ ܒܠܚܘܕ. ܐܝܬܝ̈ܐ ܐܡܼܪܘ ܕܐܝܬ. ܗܼܘ ܗܟܝܠ ܬܚܘܡܐ ܕܟܿܠܐ ܠܗܘܢ ܐܢ ܫܘܪܐ ܐܝܬܘܗܝ ܘܐܢ ܐܪܥܐ ܚܪܒܬܐ. ܕܠܐ ܥܡܪܐ. ܘܐܢ ܡܕܡ ܐܚܪܢܝܢ ܕܨܒܝܢ ܐܝܟܐ ܟܝ ܐܝܬ ܠܗ ܥܩܒܐ ܘܫܬܐܣܬܐ ܘܐܝܟܐ ܟܝ ܡܿܛܐ ܪܝܫܗ. ܐܠܐ ܓܠܝܐ ܗܝ ܕܠܬܚܬ ܐܝܬܝܗܿ ܥܩܒܗܿ. ܘܐܝܟܐ ܟܝ ܘܥܕܡܐ ܠܐܝܟܐ ܘܠܥܠ ܐܦ ܪܝܫܗ. ܘܐܝܟܐ ܟܝ ܘܥܕܡܐ ܠܟܡܐ. ܕܠܥܠ ܓܝܪ ܘܕܠܬܚܬ ܫܡ̈ܗܐ ܐܢܘܢ ܕܒܪ̈ܝܬܐ. ܕܩܕܡ ܒܪ̈ܝܬܐ ܠܐ ܐܝܬܝܗܘܢ ܗܘܐ. ܘܙܕܩ ܡܟܝܠ ܕܝܬܝܪܐܝܬ ܗܼܘܐ ܡܬܚܬܝ ܘܪܡ ܗܼܘ ܗܢܐ ܬܚܘܡܐ ܡܢ ܐܝܬܘܬܐ ܕܗܿܢܘܢ ܕܒܗ ܡܬܦܪܫܝܢ ܕܕܠܡܐ ܐܘ ܡܢ ܠܬܚܬ ܐܘ ܡܢ ܠܥܠ. ܢܚܣܪ ܘܢܬܠ ܐܬܪܐ. ܠܗܿܢܘܢ ܕܠܩܘܒܠܐ ܕܢܥܒܪܢ ܒܚܕ̈ܕܐ ܀ ܀ ܀
</p>
</div>
<div type="section" n="10"><head type="editorial">10</head>
<p xml:lang="syr">
ܘܐܢ ܕܝܢ ܠܛܠܢܝܬܐ ܘܠܫܡܫܐ ܢܕܡܘܢܝܗܝ ܠܗܿܘ ܕܩܪܝܢ ܬܚܘܡܐ. ܡܣܒܪܝܢ ܒܛܥܝܘܬܗܘܢ ܐܝܟ ܗܘ ܕܠܐ ܡܕܡ ܡܫܘܬܦܐ ܛܠܢܝܬܐ ܠܫܡܫܐ ܡܬܟܣܝܢ ܠܗܘܢ ܕܝܢ ܕܡܪܝܪܐܝܬ ܒܬܪ ܗܿܘ ܫܢܝܐ ܛܥܘ. ܛܠܝܢܬܐ ܓܝܪ ܡܫܬܘܦܐ ܗܝ ܠܫܡܫܐ. ܘܒܡܐܬܝܗ ܗܘ ܕܫܡܫܐ ܠܝܐܝܬ ܗܿܘܝܐ. ܐܡܬܝ ܕܓܘܫܡܐ ܥܒܝܐ ܒܡܨܥܬܐ ܢܫܬܟܚ ܘܢܟܠܝܘܗܝ ܕܠܓܒܐ ܐܚܪܢܐ ܠܐ ܢܫܬܦܥ܆ ܘܐܠ ܡܕܝܢ ܐܚܪܝܢ ܐܝܬܝܗܢܝܬܐ ܐܠܐ ܐܬܗ ܕܢܘܗܪܐ ܕܡܬܟܠܐ ܒܝܕ ܓܘܫܡܐ ܥܒܝܐ ܕܡܫܬܟܚ ܒܡܨܥܬܐ ܒܠܠܝܐ ܓܝܪ ܐܡܬܝܿ ܕܢܘܗܪܐ ܠܝܬ. ܐܦܐ ܡܬܐ ܕܛܠܢܝܬܐ ܗܿܘܝܐ. ܘܡܟܝܠ ܐܝܟܐ ܕܐܝܬ ܛܠܢܝܬܐ ܬܡܢ ܗܘ 

<pb n="8"/>

ܐܦ ܢܘܗܪܐ. ܗܿܢܝܢ ܓܝܪ ܕܠܗܠ ܡܢ ܛܠܢܝܬܐ ܒܗ ܒܢܘܗܪܐ ܢܗܪܢܿ ܘܐܢ ܗܼܘ ܕܝܢ ܕܗܘ ܕܡܛܠ ܘܥܒܕ ܛܠܢܝܬܐ ܠܐ ܢܗܘܐ ܒܪܘܡܐ ܨܓܝܐܐ. ܥܿܒܪ ܠܗ ܠܢܘܗܪܐ ܕܡܢܗܪ ܐܦܢ ܗܼܘ ܗܿܘ ܫܘܪܗܘܢ ܒܡܠܬܐ ܕܓܘܚܟܐ ܐܡܼܪܘ ܕܐܝܬܘܗܝ ܒܡܨܥܬܐ ܓܠܝܐܝܬ ܡܫܬܟܚܐ ܠܗܿ ܒܝܫܬܐ ܕܒܢܘܗܪܐ ܥܡܪܐ ܐܝܟܢܐ ܓܝܪ ܗܿܘܝܐ ܛܠܢܝܬܐ ܡܢܐ ܕܢܘܗܪܐ ܟܠܗ ܥܠܝܗܿ ܗܘ ܕܗܝܠܐ. ܐܠܐ ܢܫܬܟܚ ܡܕܡ ܒܡܨܥܬܐ ܕܟܿܠܐ ܘܚܿܒܫ ܠܗ ܠܟܠܗ. ܘܐܡܬܝ ܕܗܼܿܘ ܕܒܡܨܥܬܐ ܠܐ ܢܗܘܐ ܣܓܝ ܪܡ ܘܥܿܒܪ ܫܘܬܦܘܬܐ ܐܡܝܬܐ ܗܿܘܝܐ ܠܗܿ ܠܒܝܫܬܐ ܥܡ ܢܘܗܪܐ ܀ ܀ ܀
</p>
</div>
<div type="section" n="11"><head type="editorial">11</head>
<p xml:lang="syr">
ܘܬܘܒ ܓܒܐ ܬܝܡܢܝܐ ܠܒܝܫܬܐ ܝܗܿܒܝܢ ܘܐܝܟ ܕܒܚܠܡܐ ܕܘܟܝ̈ܬܗܿ ܕܒܪܝܬܐ ܩܕܡ ܕܢܬܒܪܝܢ ܡܬܚܡܝܢ ܘܡܦܠܓܝܢ ܐܝܟܐ ܓܝܪ ܐܝܬܝܗܿ ܗܘܬ ܬܝܡܢܐ ܩܕܡ ܕܬܗܘܐ ܬܝܡܢܐ. ܘܕܘܟܬܐ ܐܚܪܬܐ ܒܒܪܝܬܐ ܕܨܥܝܪܐ ܡܢ ܚܒܪܬܗܿ ܠܐ ܗܘܬ. ܗܿܢܝܢ ܕܡܢ ܚܣܡܠܗ ܓܝܪ ܕܗܿܘ ܕܦܿܢܐ ܠܡܥܪܒܐ ܡܫܬܟܚܢ ܠܗܝܢ ܡܢ ܝܡܝܢܗ ܡܐ ܕܦܿܢܐ ܘܚܼܪ ܠܡܕܢܚܐ. ܐܠܐ ܣܓܝܐܐ ܗܝ ܠܘܬ ܗܢܐ ܝܘܠܦܢܐ ܒܪܒܪܝܐ ܦܛܥܘܬܐ ܘܠܠܘܬܐ. ܬܪܬܝܢ ܓܝܪ ܪ̈ܫܢܘܬܐ ܐܝܟܢܐ ܡܫܟܚܢ ܕܢܗܘܝܢ ܐܘ ܕܢܬܩܪܝܢ. ܪܫܢܘܬܐ ܓܝܪ ܐܝܬܝܗܿ ܗܿܝ ܕܩܫܝܫܐ ܘܩܕܡܝܐ ܠܟܠ ܘܠܒܝܟܐ ܘܫܠܛܐ ܒܟܠ. ܘܗܼܝ ܗܕܐ ܐܦ ܠܐ ܠܚܕܐ ܡܢܗܝܢ ܐܝܟ ܡܠܬܗܘܢ ܡܫܬܟܚܐ ܕܐܝܬܝܗܿ. ܫܘܐ ܗܘ ܠܡ ܓܝܪ ܙܒܢܐ ܕܬܪ̈ܬܝܗܝܢ ܘܐܬܝ̈ܐ ܐܢܝܢ ܠܡ ܐܝܟ ܕܐܡܪܝܢ. ܘܠܐ ܡܫܬܟܚܐ ܩܘܕܡܐ ܕܚܕܐ ܡܢܗܝܢ ܕܩܕܝܡܐ ܠܚܒܪܬܗܿ ܐܝܟ ܡܠܬܗܘܢ̈ ܐܠܐ ܘܐܦ ܡܢ ܪܫܢܘܬܐ ܘܫܘܠܛܢܐ ܕܥܼܠ ܚܕܕ̈ܐ. ܐܝܟ ܕܠܩܘܒܠܐ ܠܐ ܒܠܚܘܕ ܡܒܟܠ ܒܛܝܠܢ ܐܠܐ ܐܦ ܒܟܝܢܗܝܢ ܡܬܟܬܫܢ ܘܡܢ ܐܝܟܐ ܗܟܝܠ ܐܝܬ ܠܗܝܢ ܗܕܐ ܕܢܣܬܒܪܢ ܕܐܝܬ ܠܗܝܢ ܫܪܢܘܬܐ. ܘܐܢ ܕܝܢ ܡܠܬܐ ܕܪܫܢܬܐ ܐܦܠܐ ܠܘܬ ܚܕܐ ܡܢܗܝܢ ܡܫܬܟܚܐ ܒܫܪܪܐ ܐܝܟܐ ܡܬܩܪܝܢ ܒܫܡܐ ܕܪܫܢܘܬܐ ܘܐܝܟܐܢ ܬܘܒ ܐܦ ܗܼܢܘܢ ܚܘܫܒ̈ܐ ܘܬܪ̈ܥܝܬܐ ܕܒܟܝܢܐ ܡܩܒܠܝܢ ܕܐܝܬ ܡܕܡ ܬܪܝܢ ܒܐܝܬܘܬܐ ܕܠܩܘܒܠܐ ܡܐ ܓܝܪ ܕܠܘܩܕܡ ܐܦ ܗܼܘ ܫܡܐ ܕܐܝܬܘܬܐ ܝܗܘܢ ܫܘܝܐܝܬ ܐܝܬܘܗܝ ܡܟܝܠ ܠܘܩܕܡ ܒܗܿܝ ܕܬܪ̈ܝܗܘܢ ܠܡ ܐܝ̈ܬܝܐ ܐܢܘܢ ܓܠܝܐ ܗܝ ܕܫܡܠܝܢ ܐܢܘܢ ܒܗܕܐ ܠܚ̈ܕܕܐ. ܘܠܐ ܗܘܐ ܠܕܩܘܒܠܐ ܐܢܘܢܿ ܘܟܢ ܬܘܒ ܐܦ ܗܕܐ ܕܪ̈ܝܗܘܢ ܠܡ ܚܝ̈ܐ ܐܢܘܢܿ ܘܬܘܒ ܕܫܼܿܘܝܢ ܐܢܘܢ ܠܡ ܒܗܕܐ ܕܐܝܬܘܬܗܘܢ ܠܐ ܗܘܬ ܡܗܼܘܐ ܗܼܘܬ. ܗܼܢܿܘܢ ܗܟܝܠ ܕܫܡܗ̈ܗܝܘܢ ܗܿܢܘܢ ܐܢܘܢ ܟܕ ܗܼܢܘܢ ܘܐܬܗܘܢ ܕܒܗܿ ܡܬܝܕܥܝܢ ܗܼܝ ܟܕ ܗܼܝ ܕܗܿܢܘܢ ܐܝܟܐܢ ܐܝܬܘܬܗܘܢ ܐܝܬܝܗܿ ܕܠܩܘܒܠܐ ܘܒܬܟܬܘܫܐ. ܟܕ ܗܐ ܫܡܗ̈ܐ ܡܒܕܩܢܝܗܝܢ ܐܢܘܢ ܕܝܠܗܝܢ ܕܨܒܘ̈ܬܐ ܡܚܘܝܢ ܓܝܪ ܥܠ ܨܒܘ ܨܒܘ ܡܢܐ ܐܝܬܝܗܿ. ܐܝܟ ܟܡܐ ܕܡܫܟܚܐ ܕܬܬܝܕܥܿ ܘܡܟܝܠ ܒܗܕܐ ܝܕܥܝܢ 

<pb n="9"/>

ܐܢܚܢܢ ܕܚܝܠܗܘܢ ܕܫܡ̈ܗܐ ܗܼܿܢܝܢ ܐܢܝܢ ܨܒܘ̈ܬܐ. ܀ ܀ ܀
</p>
</div>
<div type="section" n="12"><head type="editorial">12</head>
<p xml:lang="syr">
ܘܡܟܝܠ ܐܢ ܬܪ̈ܝܗܘܢ ܗܿܢܘܢ ܕܠܩܘܒܠܐ ܕܣܼܒܪ ܥܠܝܗܘܢܿ ܡܢܝ ܫܢܝܐ ܐܝܬܘܬܐ ܠܡ ܘܚܝ̈ܐ ܘܐܬܝ̈ܐ ܕܠܐ ܗܘܘ ܡܫܬܡܗܝܢ. ܠܐ ܗܐ ܓܠܝܐ ܗܝ ܕܡܢ ܒܝܬ ܒܪ̈ܒܪܝܐ ܢܣܼܒܬ ܫܘܪܝܐ ܗܕܐ ܛܥܝܘܬܐ ܡܚܒܠ ܗܘ ܓܝܪ ܠܘܬܗ ܛܟܣܐ ܕܬܪ̈ܥܝܬܐ ܘܕܚܘ̈ܫܒܐ ܕܓܘܐ. ܒܫܘܝܘܬܐ ܠܡ ܓܝܪ ܐܝܬܝܗܿ ܡܠܝܐܝܬ ܘܗܼܝ ܟܕ ܗܼܝ ܠܡ ܐܬܿܐ ܘܫܘܡܗܐ ܕܬܪ̈ܝܗܘܢܿ ܘܠܐ ܒܠܚܘܕ ܟܠܗ ܡܣܡ ܒܪܥܝܢܐ ܕܠܩܘܒܠܐ ܡܪܚܩܐ ܗܕܐ ܡܠܬܐ ܐܠܐ ܐܦܠܐ ܦܘܪܫܢܐ ܡܕܡ ܫܿܒܩܐ ܒܗܿܢܝܢ ܕܡܫܬܡܗܝܢ ܕܢܫܬܟܚ ܀ ܀ ܀
</p>
</div>
<div type="section" n="13"><head type="editorial">13</head>
<p xml:lang="syr">
ܐܡܪܝܢ ܓܝܪ ܕܗܼܘ ܠܡ ܐܝܬܘܗܝ ܛܒܐ ܘܗܿܘ ܐܚܪܢܐ ܒܝܫܐ. ܘܐܝܟ ܕܐܢܫ ܢܐܡܪ ܕܡܘܬܐ ܘܛܠܢܝܬܐ ܩܕܡ ܐܝܬܘܬܐ ܢܣܒܝܢ ܕܢܐܡܪܘܢ ܗܼܢܘܢ ܕܥܡ ܗܿܘ ܫܢܝܐ ܐܪܗܛܘ ܒܛܘܥܝܝ. ܟܕ ܗܐ ܐܝܬܘܬܐ ܫܘܝܐܝܬ ܡܫܬܡܗܐ ܥܠ ܬܪ̈ܝܗܘܢ ܐܝܬܘܬܐ ܢܣܒܝܢ ܕܢܐܡܪܘܢ ܗܼܢܘܢ ܕܥܡ ܗܿܘ ܫܢܝܐ ܐܪܗܛܘ ܒܛܘܥܝܝ. ܟܕ ܗܐ ܐܝܬܘܬܐ ܫܘܝܐܝܬ ܡܫܬܡܗܐ ܥܠ ܬܪ̈ܝܗܘܢ ܐܝܬܘܬܐ ܓܝܪ ܠܡ ܘܚܝܘܬܐ ܘܐܝ̈ܬܝܐ ܕܠܐ ܗܘܘ ܠܬܪ̈ܝܗܘܢ ܡܫܡܗܝܢ ܘܡܟܝܠ ܝܬܝܪܬܐ ܗܝ ܗܕܐ ܕܒܕܡܘ̈ܬܐ ܕܠܩܘܒܠܐ ܐܝܬܝܗܘܢ ܐܦܢ ܓܝܪ ܠܐ ܙܕܩ ܕܥܠ ܐܠܗܐ ܕܡܘܬܐ ܢܫܡܗ. ܐܠܐ ܒܗ ܒܚܘܫܒܢ ܐܝܟ ܕܒܗܢܐ ܐܣܟܡܐ ܪܢܝܢ ܐܢܚܢܢ ܕܗܿܘ ܕܐܝܬܘܗܝ ܩܕܝܡ ܗܘ ܠܗܕܐ ܕܗܟܢܐ ܐܝܬܘܗܝ. ܗܿܝ ܓܝܪ ܕܐܝܬܘܗܝ ܡܒܕܩܐ ܐܝܬܘܬܐ ܘܚܝܘܬܐ ܘܐܬܝܐ ܠܕܐ ܗܼܘܐ ܗܿܢܘ ܕܝܢ ܠܐ ܢܨܒܘܢ ܕܢܐܡܪܘܢ ܕܡܕܫ ܓܼܕܫܬ ܒܬܪܟܢ ܘܐܣܬܩܒܠܬ ܕܕܠܩܘܒܠܐ ܢܗܘܘܢ ܬܪ̈ܝܗܘܢܿ ܗܕܐ ܕܠܠܐ ܗܝ ܕܠܐ ܣܟܐ ܠܗܿܘ ܓܝܪ ܐܝܬܝܐ ܕܠܐ ܗܘܐ ܠܐ ܗܘܐ ܡܕܡ ܒܬܪܟܢ ܓܕܫ ܒܗ ܗܿܘ ܓܝܪ ܕܐܝܬܘܗܝ ܠܐ ܗܘܐ ܒܓܫܐ ܗܝ ܠܗ ܠܗܢܐ ܐܦ ܠܐ ܕܗܟܢܐ ܢܗܘܐ ܘܗܿܘ ܡܕܡ ܕܠܐ ܐܝܬܘܗܝ ܗܘܐ ܠܐ ܓܕܫ ܠܗ. ܕܡ̈ܘܬܐ ܗܟܝܠ ܕܠܩܘܒܠܐ ܡܫܟܚܐ ܕܢܫܬܟܚܢ ܒܟܠܗܝܢ ܨܒ̈ܘܬܐ ܗܿܢܝܢ ܕܐܝܬܝܗܝܢ ܒܥܠܡܐ ܐܝܬܘܬܐ ܕܝܢ ܕܠܩܘܒܠܐ ܐܦܠܐ ܒܕܘܟܐ ܡܫܬܟܚܐ. ܚܘܪܐ ܓܝܪ ܠܘܩܒܠ ܐܘܟܡܐ ܐܝܬܘܗܝ ܕܠܩܘܒܠܐ ܘܬܪ̈ܝܗܘܢ ܒܓܘܫ̈ܡܐ ܒܗܿ ܒܐܝܬܘܬܐ ܐܝܬܝܗܘܢ. ܘܐܬܝܗܘܢ ܕܝܢ ܗܼܢܘܢ ܗܿܢܝܢ ܒܕܘܟ ܕܠܩܘܒܠܐ ܕܚ̈ܕܕܐ. ܘܒܕܘܟ ܠܐ ܗܘܐ ܕܠܩܘܒܠܐ ܐܢܘܢܿ ܠܘܩܕܡ ܓܝܪ ܒܚܕ ܓܢܣܐ ܐܝܬܝܗܘܢܿ ܓܘܢ̈ܐ ܐܢܘܢ ܓܝܪ ܬܪ̈ܝܗܘܢ. ܘܟܢ ܐܦܢ ܡܣܬܒܪܝܢ ܕܠܩܘܒܠܐ. ܐܠܐ ܠܚܙܬܐ ܒܘܣ̈ܡܐ ܡܦ̈ܬܟܐ ܕܙ̈ܢܝܢ ܙ̈ܢܝܢ ܡܩܪܒܝܢ. ܐܦܠܐ ܓܝܪ ܚܕ ܡܢܗܘܢ ܒܡܫܘܚܬܗ ܡܥܝܩ ܠܗܿ ܠܗܕܐ ܚܙܬܐ. ܐܠܐ ܐܦ ܒܚܕ ܓܢܣܐ ܡܫܬܡܗܿܢ ܫܝܘܬܐ ܐܢܝܢ ܓܝܪ ܬܪ̈ܬܝܗܝܼܢ ܗܿܢܝܢ. ܘܐܦ ܡܓܕܫ ܓܕܫܢ ܒܬܪܟܢ ܕܢܗܘܝܢ ܒܢܦܫܐ. ܕܡܛܠ ܗܕܐ ܐܦ ܡܫܟܚܐ ܕܢܒܛܠܢ. ܗܢܼܝܢ ܗܠܝܢ ܐܡܬܝ ܕܗܼܝ ܢܦܫܐ

<pb n="10"/>

ܕܒܗܿ ܐܢܝܢ ܒܙܒܢ ܐܚܪܝܢ ܐܚܪܢܝܐܝܬ ܬܗܘܐ ܕܡܢ ܗܕܐ ܓܠܝܐ ܗܝ ܕܦܪܝܫܐ ܗܝ ܡܠܬܐ ܕܥܠ ܐܝܬܘܬܐ ܘܐܚܪܬܐ ܗܝ ܐܝܬܝܗ. ܗܿܝ ܕܥܠ ܗܢܿܝܢ ܕܓܕܫܢ ܒܗܿ. ܒܬܪܟܢ ܟܕ ܗܐ ܚܘܪܐ ܘܐܘܪܟܡܐ ܐܝܬܝܗܘܢ ܘܠܐ ܡܬܦܪܫܝܢ ܡܢ ܗܿܢܘܢ ܕܒܗܘܢ ܐܝܬܝܗܘܢܿ ܒܪܡ ܕܝܢ ܟܕ ܗܟܢܐ ܗܝ ܠܐ ܐܢܫ ܡܡܬܘܡ ܡܫܡܗ ܠܗܘܢܿ ܡܢ ܗܢܿܘܢ ܕܒܗܘܢ ܐܝܬܝܗܘܢܿ ܠܐ ܓܝܪ ܟܕ ܐܢܫ ܨܿܒܐ ܕܢܐܡܪ ܚܠܒܐ ܠܐ ܗܘܐ ܝܬܝܪܐܝܬ ܒܫܡܐ ܕܣܝܡ ܥܠ ܕܡܘܬܐ ܕܐܝܬܘܬܐ ܡܬܚܫܚ ܩܕܡ ܚܘܪܘܬܐ ܕܠܐ ܚܠܦ ܚܕܐ ܢܣܬܒܪ ܕܣܓܝ̈ܐܬܼܐ ܡܫܡܗ ܗܿܢܝܢ ܕܚܘܪܘܬܐ ܒܗܝܢ ܐܝܬ. ܐܠܐ ܘܐܦ ܥܘܪܒܐ ܠܐ ܗܘܐ ܒܐܘܟܡܘܬܐ ܩܪ̈ܝܢ ܐܢܚܢܢ ܠܗ. ܐܠܐ ܒܫܡܗܿ ܕܝܠܗܿ ܕܚܝܘܬܐ ܘܕܝܠܗ ܕܓܢܣܐ. ܗܼܢܝܢ ܗܟܝܠ ܕܡܘ̈ܬܐ. ܘܗܿܢܝܢ ܕܐܟܘܬܗܝܢ ܠܐ ܡܬܦܪܫܢ ܡܢ ܡܕܡ ܕܒܗ ܐܢܝܢ. ܡܝܬܪܘܬܐ ܕܝܢ ܘܒܝܫܬܐ ܕܒܢܦܫܐܼ ܕܡܘ̈ܬܐ ܐܢܝܢ ܕܒܬܪܟܢ ܓܕܫܢ ܒܗܿ. ܘܟܕ ܗܟܢܐ ܝܬܝܪܐܝܬ ܙܕܩ ܕܐܦܠܐ ܡܢ ܡܬܘܡ ܐܝܬܘܬܗ ܕܒܪ ܐܢܫܐ ܡܢ ܗܠܝܢ ܬܣܬܒܪ ܕܬܫܬܐܠ ܘܬܬܐܡܪ. ܐܠܐ ܘܠܐ ܕܗܕܐ ܝܚܝܕܐܝܬ ܬܬܐܡܪ. ܠܐ ܓܝܪ ܡܬܘܡ ܐܢܫ ܐܢ ܡܫܬܐܠ ܕܡܢܐ ܗܘ ܒܪ ܐܢܫܐ ܡܢ ܒܝܫܬܐ ܕܒܗ ܒܐܢܫ ܡܬܘܡ ܐܢܫ ܐܢ ܡܫܬܐܠ ܕܡܢܐ ܗܘ ܒܪ ܐܢܫܐ ܡܢ ܒܝܫܬܐ ܕܒܗ ܒܐܢܫ ܡܫܡܗ ܠܗܿ ܘܐܡܪ ܐܠܐ ܠܘܩܕܡ ܗܼܝ ܕܡܘܬܐ ܕܐܝܬܘܬܗ ܡܐ ܕܐܡܿܪ ܟܢ ܕܡܢܘ ܡܫܡܗ. ܘܠܚܪܬܐ ܥܠ ܐܣܟܡܗ ܡܫܬܥܐ ܕܡܘܬܐ ܗܟܝܠ ܕܠܩܘܒܠܐ ܐܝܟܢܐ ܕܩܿܕܡܬ ܐܡܼܪܬ. ܡܫܟܚ ܐܢܫ ܒܗܿܢܝܢ ܬܚ̈ܬܝܬܐ ܡܢܗܝܢ ܕܡܬܦܪܫܢ ܘܡܢܗܝܢ ܠܕܐ ܡܬܦܪܫܢ. ܥܠ ܐܠܗܐ ܕܝܢ ܟܘܠܗ ܕܡܘܬܐ ܪܚܝܩܐ ܗܝ ܡܢܗ. ܡܛܠ ܕܐܦܠܐ ܡܕܡ ܡܢ ܗܿܢܝܢ ܕܡܬܩܪܐ ܒܗܝܢ ܐܚܪܢ ܗܼܘ ܡܕܡ ܠܒܪ ܡܢܗ. ܦܫܝܛܐ ܗܘ ܓܝܪ ܘܠܐ ܗܘܐ ܡܪܟܒܐ ܐܝܬܘܗܝ. ܒܪܡ ܕܝܢ ܐܝܟ ܕܒܚܘܫ̈ܒܐ ܐܢܫܝ̈ܐ. ܐܝܟ ܗܿܝ ܕܩܕܡܢ ܐܼܡܪܢܿ ܕܩܕܝܡܐ ܗܝ ܗܿܝ ܕܐܝܬܘܗܝ ܠܗܿܝ ܕܗܟܢܐ ܐܝܬܘܗܝ ܘܡܛܠ ܗܕܐ. ܐܡܪܝܢ ܐܢܚܢܢ ܐܝܟ ܗܿܢܝܢ ܩܕܡܝ̈ܬܐ. ܕܐܢ ܬܪ̈ܝܗܘܢ ܗܿܢܘܢ ܕܐܡܪܝܢ ܥܠܝܗܘܢ ܕܠܩܘܒܠܐ ܐܢܘܢ ܐܝܬܝܗܘܢ ܐܝܬܘܬܐ ܘܐܝ̈ܬܝܐ ܕܠܐ ܗܘܐ ܡܗܼܘܐ ܗܘܘ. ܠܐ ܓܝܪ ܟܦܪܝܢ ܒܗܕܐ. ܬܪ̈ܝܗܘܢ ܟܝ ܛܒ̈ܐ ܐܢܘܢܿ ܕܝܬܝܪܐܝܬ ܒܫܡܐ ܫܒܝܚܐ ܐܝܟ ܕܒܟܢܘܬܐ ܢܫܡܗ. ܡܛܠ ܗܿܘ ܕܐܝܬ ܐܝܬܘܗܝ ܘܒܠܚܘܕܘܗܝ ܛܒܐ ܗܘ. ܘܗܿܝ ܕܠܩܘܒܠܐ ܕܐܡܼܪܢܢ ܡܫܬܟܚܐ ܠܗܿ ܕܠܐ ܡܬܘܡ ܐܝܬܝܗܿ. ܠܐ ܓܝܪ ܗܦܟܝܢ ܐܢܚܢܢ ܥܠܝܗܘܢ ܕܐܘ ܬܪ̈ܝܗܘܢ ܒܝܫ̈ܐ ܐܢܘܢ܇ ܗܘ ܓܝܪ ܐܝܬܝܐ ܕܠܐ ܗܘܐ ܡܗܼܘܐ ܗܼܘܐ. ܓܡܝܪܐ ܝܬ ܛܒܐ ܗܘ. ܘܐܢ ܐܠܗܐ ܐܝܬܝܐ ܗܘܐ ܡܗܼܘܐ ܗܼܘܐ. ܓܡܝܪܐܝܬ ܛܒܐ ܗܘ. ܘܐܢ ܐܠܗܐ ܐܝܬܝܐ ܐܝܬܘܗܝ ܕܠܐ ܗܘܐ ܠܡܐ ܟܝ ܗܼܝ ܗܕܐ ܕܠܐ ܗܘܐ ܐܝܟ ܒܝܫܬܐ ܐܝܬܝܗܿ ܠܗ. ܐܘ ܠܐ ܗܘܐ ܗܟܢܐ ܐܠܐ ܐܝܟ ܛܒܬܐ ܓܠܝܐܝܬ. ܘܐܝܢܐ ܗܘ ܟܝ ܗܢܐ ܦܘܠܓܐ. ܕܟܕ ܗܝ ܟܕ ܗܝܼ ܨܒܘܬܐ. ܘܗܼܘ ܟܕ ܗܼܘ 

<pb n="11"/>

ܫܡܐ ܠܘܬ ܐܠܗܐ ܛܒܐ. ܘܫܦܝܪܐ ܢܗܘܐ ܘܠܘܬ ܒܝܫܬܐ ܐܝܟ ܕܐܡܪܝܢ ܕܠܩܘܒܠܐ ܒܝܫܐ ܦܘܪܫܐ ܓܝܪ ܒܗ̈ܘܝܐ ܗܘ ܡܫܬܟܚ ܦܘܪܫܐ ܕܝܢ ܘܠܐ ܗܘܐ ܕܠܩܘܒܠܐ ܒܐܝܬܘܬܐ ܕܝܢ ܗܝܿ ܕܠܐ ܗܘܬ ܐܝܢܐ ܦܘܪܫܐ ܐܢܫ ܡܫܟܚ. ܚܕ ܟܡܐ ܕܝܢ ܕܠܩܘܒܠܐ ܠܐ ܡܫܬܟܚ ܒܗ. ܕܡܛܠܗܕܐ ܡܠܝܐܝܬܿ ܠܐ ܡܫܟܚܐ ܕܐܝܬܝܐ ܢܗܘܐ ܕܠܩܘܒܠܐ ܕܐܝܬܝ. ܐܢ ܓܝܪ ܢܗܘܐ ܕܠܩܘܒܠܐ ܠܐ ܙܕܩ ܕܡܕܡ ܢܗܘܐ ܐܝܬ ܒܗ ܐܘ ܢܫܬܡܗ ܐܝܟ ܗܘ ܕܠܩܘܒܠܗ. ܐܝܟܐܢ ܕܒܟܠ ܡܕܡ ܠܐ ܢܗܘܐ ܡܫܘܬܦ ܠܣܩܘܒܠܗ. ܐܢ ܓܝܪ ܠܐ ܢܗܘܐ ܒܟܠܡܕܡ ܡܠܝܐܝܬ ܕܠܩܘܒܠܐ ܒܗܿܝ ܐܝܕܐ ܕܡܫܘܬܦ ܠܕܠܩܘܒܠܗ ܡܫܬܟܚ ܠܗ ܕܠܐ ܗܘܐ ܣܩܘܒܠܐ ܗܘ. ܕܠܩܘܒܠܐ ܓܝܪ ܗܼܘ ܗܿܘ ܡܕܡ ܕܐܝܬܘܗܝ ܠܘܩܒܠ ܗܿܘ ܡܕܡ ܕܠܐ ܐܝܬܘܗܝ ܟܒܪ ܕܝܢ ܘܐܦ ܠܐ ܗܼܘ ܗܢܐ. ܠܐ ܓܝܪ ܐܝܬܝܗܘܢ ܒܬܟܬܘܫܐ. ܗܿܘܼ ܕܝܢ ܕܐܝܬܘܗܝ ܠܐ ܡܫܟܚܐ ܕܕܠܩܘܒܠܐ ܗܘ ܕܗܿܘ ܕܐܝܬܘܗܝ ܘܐܢ ܗܟܝܠ ܗ݀ܘ ܕܐܝܬܘܗܝ ܫܠܡ ܗܘ ܠܗܿܘ ܕܐܝܬܘܗܝ ܚܕ ܗܘ ܗܿܘ ܕܐܝܬܘܗܝ ܘܒܠܚܘܕܘܗܝ ܗܘ ܒܫܪܪܐ ܐܝܬܝܐ ܘܠܟܠ ܡܕܡ ܗܘܼܝܘ ܪܫܐ. ܘܝܿܗܒ ܠܗܘܢ ܕܢܗܘܘܢ ܐܝܬܝܗܘܢ ܀ ܀ ܀ 14 ܐܡܪܝܢ ܕܝܢ ܘܐܦ ܗܢܼܘܢ ܕܙܕܩ ܗܘ ܠܡ ܕܒܟܠ ܡܕܡ ܕܠܩܘܒܠܐ ܬܫܬܡܗ ܗܝܠܐ ܕܐܠܗܐ. ܐܝܟܢܐ ܕܐܢ ܗܘܼ ܠܡ ܕܩܪܝܢ ܐܢܚܢܢ ܠܐܠܗܐ ܢܘܗܪܐ. ܠܗܿܝ ܠܡ ܕܠܩܘܒܠܗ ܢܩܪܐ ܚܫܟܐ. ܘܐܢ ܠܗܿܘ ܡܫܡܗܝܢ ܐܢܚܢܢ ܠܡ ܛܒܐ. ܠܗܿ ܝܢܫܡܗ ܒܝܫܐ. ܘܐܢ ܗܟܝܠ ܩܪܝܢ ܐܢܚܢܢ ܠܐܠܗܐ ܕܗܼܘܝܘ ܫܪܪܐ ܓܠܝܐ ܗܼܝ ܗܕܐ ܕܗܿܝ ܕܕܠܩܘܒܠܐ ܗܝ ܕܓܠܬܐ ܡܬܩܪܝܐ. ܗܿܘ ܗܟܝܠ ܐܝܬܘܗܝ ܐܝܟ ܕܣܒܪܝܢ ܐܝܟܢܐ ܗܼܘܐ ܠܗ ܕܓܠܬܐ. ܗܼܘ ܗܿܘ ܓܝܪ ܕܠܐ ܐܝܬܘܗܝ. ܐܢ ܢܬܐܡܪ ܕܐܝܬܘܗܝ ܗܘܐ ܠܗ ܕܓܠܬܐ. ܗܿܘ ܕܝܢ ܕܒܫܪܪܐ ܐܝܬܘܗܝ. ܘܐܢ ܫܪܝܪܐܝܬ ܐܝܬܘܗܝ ܒܗܿ ܒܗܕܐ ܕܐܝܬܘܗܝ ܡܫܪ ܗܘ. ܘܠܐ ܗܘܐ ܕܓܠܬܐ ܗܘ. ܐܢ ܓܝܪ ܢܬܐܡܪ ܕܐܝܬܘܗܝ ܫܪܝܪ ܗܘ. ܘܐܢ ܕܝܢ ܠܐ ܢܬܐܡܪ ܕܐܝܬܘܗܝ ܕܠܐ ܢܫܪ. ܐܠܐ ܐܦ ܠܐ ܕܠܐ ܐܝܬܘܗܝ ܡܬܐܡܪ ܐܝܟ ܕܢܕܓܠ ܘܐܼܦܢ ܕܝܢ ܢܐܡܪ ܕܠܐ ܐܝܬܘܗܝ. ܒܗ ܒܦܘܪܣܐ ܡܕܓܠ. ܕܠܐ ܐܝܬܘܗܝ ܕܓܠܬܐ. ܒܐܝܬܘܬܐ ܓܝܪ ܐܝܬܘܗܝ ܒܫܪܪܐ ܀ ܀ ܀
</p>
</div>
<div type="section" n="15"><head type="editorial">15</head>
<p xml:lang="syr">
ܘܡܟܝܠ ܒܬܪ ܗܠܝܢ ܐܢ ܢܩܪܘܢ ܠܛܒܐ ܕܠܐ ܡܬܚܒܠ ܚܒܠܐ ܡܫܡܗܝܢ ܠܒܝܫܬܐ ܘܗܼܘ ܗܢܐ ܚܒܠܐ ܡܚܒܠܢܐ ܗܘ ܟܝ ܕܡܢ. ܠܐ ܓܝܪ ܡܫܟܚܐ ܕܢܗܘܐ ܡܚܒܠܢܐ ܕܛܒܐ. ܘܐܢ ܕܝܢ ܗܼܝ ܒܝܫܬܐ ܢܦܩܫܗܿ ܡܚܒܠܐ. ܒܢܘܓܪܐ ܗܢܐ ܕܙܒܢܐ ܕܡܢ ܥܠܡ ܚܒܠܬ ܠܗ ܢܦܫܗ. ܘܣܪܝܩܐܝܬ ܣܒܪܝܢ ܥܠܝܗܿ ܐܝܟ ܕܒܫܪܓܪܓܝܬܐ ܕܐܝܬܝܗܿ. ܘܐܝܟܢܐ ܕܝܢ ܡܫܟܚܐ. ܕܗܼܝ ܚܒܠܐ ܬܗܘܐ. ܡܚܒܠܢܝܬܐ ܕܢܦܫܗܿ. ܐܡܝܢܐܝܬ ܓܝܪ ܠܐܚܪܢܐ ܗܘ ܡܚܒܠܐ ܬܗܘܐ. ܡܚܒܠܢܝܬܐ ܕܢܦܫܗܿ. ܐܡܝܢܐܝܬ ܓܝܪ ܠܐܚܪܢܐ ܗܘ ܡܚܒܠܐ ܘܠܐ ܗܘܐ ܠܢܦܫܗܿ. ܘܐܢ ܕܝܢ ܠܢܦܫܗܿ ܡܚܒܠܐ ܘܐܦܠܐ ܡܢ 

<pb n="12"/>

ܫܘܪܝܐ ܡܬܩܝܡܐ ܗܘܬ. ܡܩܕܡܐ ܗܘܬ ܓܝܪ ܝܬܝܪܐܝܬ ܒܚܒܠܐ ܠܗܿ. ܠܢܦܫܗܿ ܩܕܡ ܐܝܬܘܬܗܿ. ܚܒܠܐ ܓܝܪ ܠܗܿܘ ܕܠܐ ܡܬܚܒܠ. ܐܝܟ ܕܡܠܦܝܢ ܚܘܫ̈ܒܐ ܕܓܘܐ. ܠܐ ܡܫܟܚܐ ܕܢܣܬܒܪ ܕܡܚܒܠ ܡܠܝܐܝܬ ܗܟܝܠ ܐܝܬܝܐ ܠܐ ܡܬܚܒܠܢܐ ܗܘ. ܘܕܠܥܠܡ ܗܘ. ܕܡܢ ܗܕܐ ܐܦܠܐ ܡܘܬܐ ܗܘ. ܪܡܐ ܗܝ ܓܝܪ ܡܢ ܠܐ ܡܬܚܒ̈ܠܢܐ ܗܼܝ ܐܝܬܘܬܐ. ܘܐܢ ܕܝܢ ܗܕܐ ܕܠܐ ܗܘܬ ܡܗܼܘܐ ܗܘܬ. ܡܢ ܡܬܘܡ ܐܝܬ ܠܗ ܠܗܝܠܐ ܕܪܒܐ ܗܿܝ ܐܝܟܐܢ ܘܐܦ ܗܿܝ ܕܒܨܝܪܐ ܠܐ ܐܝܬ ܠܗܿ ܗܕܐ ܕܠܐ ܬܬܚܒܠ݀ ܘܐܢ ܕܝܢ ܠܐ ܡܬܚܒܠܐ. ܐܝܟ ܕܠܥܠܡ ܗܝ. ܘܐܦܠܐ ܡܬܚܒܠܢܝܬܐ ܕܢܦܫܗܿ ܐܝܬܝܗܿ. ܘܠܐ ܡܫܟܚܐ ܕܬܗܘܐ ܐܝܬܘܬܗ ܡܬܚܒܢܝܬܐ ܀ ܀ ܀
</p>
</div>
<div type="section" n="16"><head type="editorial">16</head>
<p xml:lang="syr">
ܐܡܬܝ ܗܟܝܠ ܕܡ̈ܠܐ ܕܐܝܟ ܗܠܝܢ ܫܡܥܝܢ ܗܿܢܘܢ ܕܐܝܬܝܗܘܢ ܬܡܝܕ̈ܘܗܝ ܕܡܢܝ. ܡܐ ܕܩܼܡܘ ܠܗܘܢ ܒܦܘܫܟܐ ܡܪܝܢ ܕܢܐܡܪܘܢ ܕܡܢ ܐܝܟܐ ܠܡ ܐܝܬܝܗܝܢ ܒܝܫ̈ܬܐ. ܘܡܢ ܐܝܟܐ ܠܡ ܐܝܬܝܗܿ ܗܕܐ ܒܠܝܠܘܬܐ ܕܡܬܚܙܝܐ ܒܗܝܢ ܒܨ̈ܒܘܬܐ ܘܐܦ ܩܕܡ ܩܠܝܠ ܕܝܢ ܐܬܐܡܪܬ ܕܡܛܠ ܠܐ ܝܕܥܬܗܘܢ ܕܠܐ ܐܬܒܝܢܘ ܒܛܘܟܣܗܝܢ ܕܨ̈ܒܘܬܐ ܘܡܒܕܒܪܢܘܬܐ ܐܠܗܝܬܐ ܝܕܥܬܐ ܕܛܘܥܝܝ ܘܕܓܘܕܦܐ ܠܢܦܫܗܘܢ ܐܬܬܓܪܘ ܕܒܠܐ ܝܕܥܬܗܘܢ ܣܒܼܪܘ ܕܝܕܥܼܘ ܗܕܐ ܝܕܥܬܐ ܕܒܝܫܐ ܗܝ ܡܢ ܠܐ ܝܕܥܬܐ . ܘܗܿܘ ܡܕܡ ܕܒܥܝܢ ܗܘܘ ܐܝܟ ܕܒܫܪܪܐ ܐܘܒܕܢܘܗܝܿ ܩܕܡ ܕܢܒܥܘܢܝܗܝ ܡܠܬܢ ܕܝܢ ܒܥܕܢܗܿ. ܘܐܦ ܥܠ ܗܕܐ ܕܡܣܬܒܼܪܐ ܠܗܘܢܿ ܒܠܝܠܘܬܐ ܕܨ̈ܒܘܬܐ ܟܕ ܐܠܗܐ ܢܬܠ ܠܢ ܬܚܘܐ ܕܛܘܟܣܐ ܗܘ ܡܝܬܪܐ ܘܬܡܝܗܐ ܘܐܦ ܥܠ ܗܕܐ ܕܡܣܬܒܪܐ ܠܗܢܿ ܒܠܝܠܘܬܐ ܕܨ̈ܒܘܬܐ ܟܕ ܐܠܗܐ ܢܬܠ ܠܢ ܬܚܞܘܐ ܕܛܘܟܣܐ ܗܘ ܡܝܬܪܐ ܘܬܡܝܗܐ ܘܐܦ ܥܠ ܗܿܢܝܢ ܕܡܬܐܡܪܢ ܡܢܗܘܢ ܒܝܫ̈ܬܐ ܬܦܝܣ. ܕܡܢܗܝܢ ܒܣܘܥܪܢܐ ܗܘ ܒܠܚܘܕ ܐܝܬܝܗܝܢ ܘܫܪܟܐ. ܘܐܦ ܠܐ ܡܕܡ ܡܢܗܝܢ ܒܐܝܬܘܬܐ ܐܝܬܘܗܝ. ܒܝܐܫ ܕܗܫܐ ܕܝܢ ܢܫܬܥܐ ܕܐܝܠܝܢ ܐܢܝܢ ܗܿܢܝܢ ܕܐܡܝܪܢ ܠܡܢܝ ܠܘܩܒܠ ܐܠܗܐ ܒܬܪ ܗܿܢܝܢ ܕܐܬܐܡܪ ܀ ܀ ܀
</p>
</div>
<div type="section" n="17"><head type="editorial">17</head>
<p xml:lang="syr">
ܐܝܬ ܗܘܐ ܠܡ ܓܝܪ ܐܝܟ ܕܐܡܼܪ ܡܬܘܡ. ܐܡܬܝ ܕܗܝܠܐ ܫܓܝܫܐ ܗܘܬ. ܘܝܠܕܐ ܗܘܬ ܘܪܝܐ ܗܘܬ. ܘܣܥܪܐ ܢܗܘܬ. ܘܚܝ̈ܠܐ ܣܓܝ̈ܐܐ ܡܦܩܐ ܗܘܬ. ܘܟܕ ܠܡ ܗܟܝܠ ܪܒܬ. ܐܬܥܠܼܝܬ ܟܕ ܠܐ ܝܕܥܐ ܗܘܬ. ܐܝܬܝܗܿ ܕܛܒܐ. ܘܟܕ ܕܝܢ ܝܬܝܪܐܝܬ ܠܡ ܐܬܥܠܝܬ. ܚܙܼܬ ܠܡ. ܠܐܪܥܗ ܘܠܢܘܗܪܗ ܕܛܒܐ ܘܐܫܝܚܬ ܕܬܥܘܠ ܠܗܿܢܝܢ ܕܠܐ ܗܘܝ ܕܝܠܗܿ. ܘܗܼܘ ܠܡ ܛܒܐ ܫܕܪ ܠܡ ܚܝܠܗ ܗܿܘ ܕܡܫܡܗ ܠܗ ܐܝܟ ܕܨܒܐ. ܐܝܟ ܕܢܛܪ ܠܡ ܬܚܘܡ̈ܐ. ܒܫܪܪ ܠܡ ܕܝܢ ܕܢܗܘܐ ܡܛܥܝܢܐ ܕܕܠܐ ܒܨܒܝܢܗܿ ܠܡ ܬܬܢܟܦ ܘܬܬܟܘܢ ܗܝܠܐ. ܗ݀ܝ ܕܐܦ ܗܘܬ. ܟܕ ܚܙܼܬ ܠܡ ܓܝܪ ܗܝܠܐ. ܠܗܘܿ ܚܝܠܐ ܕܐܫܬܕܪ ܕܒܩܬܗ ܒܪܓܬܐ ܕܪܚܡܬܐܐ ܣܓܝܐܬܐ. ܘܒܚܐܦܐ ܣܓܝܐܐ ܢܣܒܬܗ ܘܒܠܥܬܗ ܘܐܬܦܟܬ ܒܗ ܒܐܣܟܡܐ ܕܪܚܫܐ ܘܡܬܦܟܪ ܐܦ ܒܗܕܐ ܓܝܪ ܬܚܙܝܬܐ ܡܬܚܫܚ ܕܐܝܟ ܕܒܠܘܚܫܬܐ ܠܡ ܒܗܘ

<pb n="13"/>

ܚܝܠܐ ܕܐܫܬܕܪ ܐܬܕܡܟܬ ܠܡ ܗܝܠܐ ܘܗܟܐ ܠܡ ܗܼܘܐ ܡܘܙܓܐ ܘܚܘܠܛܢܐ ܒܗܢܐ ܐܣܟܡܐ ܕܗܿܘ ܚܝܠܐ ܠܡ ܕܐܬܒܠܥ ܕܐܝܬܘܗܝ ܡܢ ܛܒܐ ܘܕܗܝܠܐ ܗܝ ܕܒܠܥܬܗ. ܘܗܟܢܐ ܡܢ ܬܪ̈ܝܗܘܢ ܠܡ ܐܬܒܪܝ ܗܢܐ ܟܘܠܗ ܥܠܡܐ ܡܢ ܛܒܐ ܠܐ ܓܝܪ ܡܫܟܚܐ ܗܘܬ ܠܡ ܒܝܫܬܐ ܕܬܬܦܪܣ ܗܘܝܗ ܕܥܠܡܐ. ܘܡܢ ܗܪܟܐ ܐܝܟ ܕܗܼܘ ܐܡܼܪ ܡܢܗܝܢ ܠܡ ܕܨ̈ܒܘܬܐ ܐܝܬܝܗܝܢ ܛܒ̈ܬܐ ܘܡܢܗܝܢ ܒܝܫ̈ܬܐ ܘܗܼܘ ܡܘܙܓܐ ܘܚܘܛܢܐ ܕܬܪ̈ܝܗܘܢ ܡܢ ܣܩܘܒܠܐ ܠܡ ܕܨܒܘ̈ܬܐ ܕܬܢܢ ܡܬܚܙܐ ܘܡܬܝܕܥ. ܘܐܡܼܪ ܗܟܢܐ ܕܢܦܫܐ ܠܡ ܟܘܠܗܿ ܐܝܬܝܗܿ ܡܢ ܡܢܬܗ ܕܛܒܐ. ܘܓܘܫܡܐ ܠܡ ܘܦܓܪܐ ܐܝܬܘܗܝ ܡܢ ܗܝܠܐ ܘܒܙܒܢ ܠܡ ܠܒܟ ܠܗܿ ܠܢܦܫܐ ܐܝܟ ܕܒܒܝܬ ܐܣܝܪ̈ܐ. ܘܒܙܒܢ ܡܬܠܒܟ ܡܢܗܿ ܒܕܡܘܬܐ ܪܚܫܐ ܡܢ ܠܘܚܫܬܐ. ܘܗܟܢܐ ܠܡ ܐܬܚܟܡ ܠܗܿ ܠܗܝܠܐ. ܗܼܘ ܛܒܐ ܘܗܼܘܐ ܥܒܘܕܗ ܕܥܠܡܐ ܟܕ ܠܐ ܡܕܡ ܡܢܚ ܗܘܐ ܕܢܥܒܕܗ ܠܥܠܡܐ. ܩܿܐܡ ܗܘ ܠܡ ܓܝܪ ܠܩܘܒܠܗ. ܐܠܐ ܡܛܠ ܫܘܥܠܝܗܿ ܠܡ ܕܒܝܫܬܐ ܕܨܒܐ ܕܢܪܕܝܗ ܐܬܦܪܣ ܗܟܢܐ ܟܕ ܠܐ ܐܫܟܚ ܠܡ ܕܢܒܛܠ ܡܪܬܗ ܕܒܝܫܬܐ ܡܢ ܨ̈ܒܘܬܐ ܕܡܬܚܙܝܢ܆ ܘܕܩܘܝܬ ܠܡ ܗܼܝ ܡܪܬܗܿ ܕܒܝܫܬܐ ܡܢܗܿ ܕܒܠܝܠܘܬܗܝܢ. ܕܨܒܘ̈ܬܐ ܡܬܚܙܐ. ܘܡܢ ܗܕܐ ܐܝܟ ܕܣܼܒܪ ܕܠܝܬ ܠܡ ܫܘܝܘܬܐ ܠܘܬ ܒܢ̈ܝ ܐܢܫܐ. ܒܗܿܝ ܕܚܕ ܠܡ ܥܬܝܪ ܘܐܚܪܢ ܡܣܟܝܢ ܘܚܕ ܡܝܩܪ ܘܐܚܪܢܐ ܡܨܥܪ ܘܐܚܪ̈ܢܝܬܐ ܕܐܝܟ ܗܿܢܝܢ. ܦܘܪܣܗ ܠܡ ܕܝܢ ܕܛܒܐ ܘܒܛܝܠܘܬܗ ܗܕܐ ܗܝ. ܕܢܚܪܪ ܠܡ ܠܢܦܫܐ ܡܢ ܒܝܫܬܐ. ܘܠܗܿ ܠܗܕܐ ܠܡ ܢܕܠܝܗܿ ܒܐܝܢܐ ܕܗܘܼ ܐܣܟܡܐ. ܡܢ ܗܝܠܐ. ܘܗܼܝ ܠܡ ܗܕܐ ܗܘܿܝܐ ܒܝܕ ܣܗܪܐ. ܟܕ ܡܠܐ ܘܟܕ ܒܨܪ. ܐܝܟ ܟܡܐ ܕܣܒܪܝܢ ܐܢܚܢܢ ܠܡ ܕܡܬܚܙܐ. ܒܫܪܪܐ ܠܡ ܓܝܪ ܐܝܟ ܕܐܿܡܪ ܒܕܡܘܬ ܩܘܠܬܐ ܠܡ ܡܬܡܠܐ ܗܘ ܣܗܪܐ ܡܢ ܗܿܘ ܚܝܠܐ ܕܠܒܝܟ ܬܢܢ. ܘܠܘܬ ܒܪ ܓܢܣܗ ܛܒܐ ܡܣܦܩ ܠܗ. ܐܦܢ ܠܐ ܗܘܐ ܒܗܝܢ ܒܗܿܢܝܢ ܡ̈ܠܐ ܐܡܼܪ. ܐܠܐ ܗܟܢܐ ܨܒܼܐ ܕܢܐܡܪ. ܗܿܢܝܢ ܕܣܓܝ ܢܟܦܐܝܬ ܘܐܣܟܡܬܢܐܝܬ ܡܢܢ ܐܬܐܡܪ. ܣܓܝܐܐ ܗܝ ܓܝܪ ܠܘܬܗ ܒܠܝܠܘܬܐ ܕܬܫܥܝܬܐ ܕܠܝܬ ܠܗܿ: ܦܝܣܐ. ܘܟܡܐ ܗܟܝܠ ܐܚܪ̈ܢܝܬܐ ܫܘܥܝ̈ܬܐ ܡܟܬܒ ܒܕܡܘܬ ܣܒܬܐ ܟܕ ܡܬܚܫܚ ܒܠܫܢܐ ܐܪܡܝܐ. ܕܐܝܟܢܐ ܠܡ ܐܪܥܐ ܡܬܛܥܢܐ ܒܕܡܘܬ ܫܘܥܝ̈ܬܐ ܕܦܘ̈ܐܛܐ. ܘܐܝܟܐ ܠܡ ܗܿܘܝܢ ܡܛܪ̈ܐ ܕܐܝܬܝܗܘܢ ܠܡ ܕܘܥܬܐ ܕܐܪ̈ܟܘܢܛܐ ܕܗܝܠܐ. ܗܿܢܝܢ ܗܟܝܠ ܒܕܝ̈ܐ ܘܐܚܪ̈ܢܐ ܕܐܝܟ ܗܠܝܢ ܝܬܝܪܬܐ ܗܝ ܠܢ ܕܢܬܐ ܐܢܘܢ ܠܡܣܟܢܘܬܐ ܛܫܝ ܐܢܘܢ ܓܝܪ ܠܟܬܒ̈ܘܗܝ ܘܒܚܘܫܟܐ ܣܡ ܐܢܘܢ ܕܕܚܠ ܡܢ ܡܟܣܢܘܬܐ ܕܡܢܗܘܢ ܗܘܿܝܐ ܥܠܝܗܘܢܿ ܙܕܩ ܕܝܢ ܕܐܦܢ ܐܚܢܐܝܬ ܝܕܝܥܢ ܐܝܢܝܢ ܗܢܿܝܢ ܕܒܫܥܬܐ ܡܟܬܒ ܥܠ ܟܠ ܨܒܘ. ܕܐܢܚܢܢ ܠܐ ܢܬܪܡܐ ܕܢܣܝܒܪ ܕܢܘܪܟ ܡܠܬܢ 

<pb n="14"/>

ܠܘܩܒܠ ܦܘܩܩܐ ܕܡܠܬܗ ܕܫܢܝܘܬܐ ܡܛܠ ܕܣܼܦܩ ܘܐܦ ܗܼܘ ܫܘܪܝܐ ܕܝܘܠܦܢܗ ܕܫܢܝܘܬܐ ܘܕܠܐ ܝܕܥܬܐ ܕܢܟܣ ܕܢܒܣܘܪ ܗܿܢܝܢ ܐܚܪ̈ܢܝܬܐ ܕܝܠܗ. ܘܐܦ ܓܝܪ ܐܠܘ ܠܐ ܡܛܠ ܡܠܬܐ ܕܥܠ ܒܛܝܠܘܬܐ ܕܥܠ ܟܘܠ. ܕܐܠܗܐ ܕܐܣܬܩܒܠܬ ܒܗ ܒܗܢܐ ܫܪܒܐ ܚܒܝܫܐ. ܕܒܗ ܙܕܩ ܕܢܚܙܐ ܕܟܘܠ ܡܕܡ ܒܙܕܩܐ ܘܐܠܗܐܝܬ ܡܛܟܣ. ܘܥܠ ܚܟܡܬܐ ܕܐܠܗܐ ܕܠܐ ܡܬܡܠܠܐ ܡܚܙܐ. ܕܓܘܚܟܐ ܗܘܬ ܗܕܐ ܕܐܦܢ ܦܘܢܝ ܦܬܓܡܐ ܢܫܘܐ ܗܘܝܢ ܠܗܢܿܝܢ ܡ̈ܠܐ ܕܡܢ ܫܢܝܘܬܐ ܐܬܐܡܪ. ܗܢܝܢ ܕܠܒܪ ܡܢ ܚܘܫ̈ܒܐ. ܕܓܘܐ ܐܬܟܢܫ ܘܐܬܐܡܪ ܘܠܘܬ ܚܟܝܡ̈ܐ ܡܢܗܝܢ ܘܒܗܝܢ ܐܝܬܝܗܿ ܡܟܣܢܘܬܗܝܢ. ܘܣܦܩܐ ܗܘܬ ܗܕܐ ܟܕ ܠܐ ܙܥܘܪ ܚܘܝܢܢ ܕܠܐ ܡܫܟܚܐ ܡܢ ܡܬܘܡ ܕܢܗܘܝܢ ܬܪ̈ܬܝܢ ܪ̈ܝܢܘܬܐ ܝܬܝܪܐܝܬ ܕܠܩܘܒܠܐ ܕܢܐܬܐ ܗܘܝܢ ܥܠ ܬܫܥܝܬܗ ܕܒܪ ܐܢܫܐ ܘܥܠ ܫܪܟܐ ܕܒܪ̈ܝܬܐ. ܒܪܡ ܕܝܢ ܠܐ ܡܕܡ ܟܠܐ ܕܬܘܒ ܦ ܥܠܝܗܝܢ ܕܗܠܝܢ ܕܐܬܐܡܪ ܒܫܢܝܘܬܐ ܢܚܘܐ ܕܠܝܬ ܠܗܝܢ ܦܝܣܐ ܀ ܀ ܀
</p>
</div>
<div type="section" n="18"><head type="editorial">18</head>
<p xml:lang="syr">
ܫܓܝܫܐ ܗܘܬ ܠܡ ܓܝܪ ܐܝܟ ܕܐܼܡܪ ܗܝܠܐ ܒܙܒܢ. ܘܐܝܿܕܐ ܗܝ ܟܝ ܫܓܝܫܘܬܗ ܗܝ ܟܝ ܒܢܦܫܗܿ ܫܓܝܫܐ ܗܘܬ. ܐܘ ܠܘܩܒܠ ܐܚܪܢܐ. ܥܘܠܐ ܓܝܪ ܟܠܗ ܠܘܬ ܢܦܫܗ. ܠܐ ܗܘܐ ܠܘܐ ܗܘ. ܐܠܐ ܡܬܒܥܐ ܠܗܼ ܐܚܪܢܐ ܕܢܗܘܐ ܣܩܘܒܠܗ. ܗܝ ܗܟܝܠ ܕܫܘܬܦܘܬܐ ܠܡ ܐܚܢܐ ܠܝܬ ܗܘܐ ܠܗ. ܠܘܩܒܠ ܡܢ ܫܓܝܫܐ ܗܘܬ. ܘܐܝܢܐ ܗܘܐ ܟܝ ܐܣܟܡܐ ܕܫܓܘܫܝܗܿ. ܐܘ ܐܝܕܐ ܗܘܬ ܡܠܬܐ ܕܥܠ ܒܠܝܠܘܬܗܿ. ܝܠܕܐ ܗܘܬ ܠܡ ܓܝܪ ܟܠܗ ܠܘܬ ܢܦܫܗ. ܠܐ ܗܘܐ ܥܘܠܐ ܗܘ. ܐܠܐ ܡܬܒܥܐ ܠܗ ܐܚܪܢܐ ܕܢܗܘܐ ܣܩܘܒܠܗ. ܗܝ ܗܟܝܠ ܕܫܘܬܦܘܬܐ ܠܡ ܐܚܪܢܐ ܠܝܬ ܗܘܐ ܠܗ. ܠܘܩܒܠ ܡܢ ܫܓܝܫܐ ܗܘܬ. ܘܐܝܢܐ ܗܘܐ ܟܐ ܐܣܟܡܐ ܕܫܓܘܫܝܢܗܿ. ܐܘ ܐܝܕܐ ܗܘܬ ܡܠܬܐ ܕܥܠ ܒܠܝܠܝܘܬܗܿ. ܝܠܕܐ ܗܘܬ ܠܡ ܓܝܪ ܠܘܩܕܡ ܐܝܟ ܕܐܡܿܪ ܘܡܘܣܦܐ ܗܘܬ ܘܪܒܝܐ ܡܕܝܢ ܡܢ ܥܠܡ ܒܟܠܙܒܢ ܐܡܝܢܐܝܬ ܝܠܕܐ ܗܘܬ. ܗܕܐ ܗܝ ܓܝܪ ܡܢ ܬܪ̈ܬܝܢ ܕܐܘ ܒܨܒܝܢܗܿ ܒܚܘܫܒܐ ܗܕܐ ܣܥܪܐ ܗܘܬ ܘܫܠܝܛܐ ܗܘܬ ܥܠ ܨܒܝܢܗ ܐܘ ܒܟܝܢܐ ܕܩܛܝܪܐ ܝܠܗܕܐ ܗܘܬ. ܘܠܝܬ ܗܘܐ ܙܒܢ ܕܒܗ ܡܢ ܟܝܢܗܿ ܠܐ ܬܬܐܠܨ ܗܘܬ ܕܬܐܠܕ ܐܠܐ ܓܠܙܝܢ ܠܗ ܐܦ ܡܢ ܚܘܫ̈ܐ ܘܐܦ ܡܢ ܝܕܥܬܐ ܘܟܝܢܐ ܕܠܐ ܝܕܥܬܐ ܐܡܪܝܢ ܥܠܝܗܿ. ܐܢ ܗܟܝܠ ܒܩܛܝܪܐ ܕܟܝܢܐ ܠܗܕܐ ܬܪܒܝܬܐ ܘܬܘܣܦܬܐ ܡܢ ܥܠܡ ܪܢܝܐ ܗܘܬ݀ ܐܝܟ ܟܡܐ ܕܐܢܫ ܢܐܡܪ ܕܐܝܬܘܗܝ ܛܘܪܐ ܕܡܢ ܥܠܡ ܡܢ ܐܡܬܝ ܕܐܬܟܠܝܬ ܥܕܡܐ ܠܗܫܐ ܓܠܝܐ ܗܝ ܗܫܐ ܕܬܘܒ ܪ̈ܒܘܐ ܕܐܥܦܐ ܕܙܒܢܐ ܕܡܢ ܥܠܡ ܗܝ ܕܐܝܬܝܐ ܗܝ ܝܠܕܐ ܗܘܬ ܘܡܟܝܠ ܠܝܬ ܐܬܪܐ ܕܢܬܚܕܬ ܡܕܡ ܒܗܿܝ ܕܡ ܥܠܡ ܗܝ. ܐܘ ܓܝܪ ܐܝܟ ܕܒܟܝܢܐ ܡܬܚܕܬ ܒܗ. ܘܠܐ ܡܬܘܡ ܡܢ ܗܢܐ ܚܘܕܬܐ ܫܠܐ ܠܗ ܐܢ ܚܘܕܬܐ ܙܕܩ ܕܢܩܪܐ ܠܗܕܐ. ܐܝܟܢܐ ܕܠܐ ܡܬܘܡ ܫܘܪܝܐ ܕܙܒܢܐ ܢܗܘܐ ܠܗ. ܠܚܘܕܬܐ ܘܫܘܚܠܦܐ ܕܠܩܘܒܠܗ ܕܡܢ ܛܒܐ ܐܘ ܐܢ ܒܝܕܥܬܐ ܗܝ ܗܕܐ. ܣܥܪܐ ܗܘܬ ܡܠܬܐ ܝܕܥܬܐ ܐܝܬ ܠܗܿ. ܘܒܛܠ ܠܗ ܗܘ ܫܪܒܐ. ܕܒܝܫܬܐ ܗܝ ܠܡ ܕܠܐ ܝܕܥܬܐ ܐܢ ܗܟܝܠ

<pb n="15"/>

ܒܝܕܥܬܐ ܘܐܢ ܕܠܐ ܒܝܕܥܬܐ ܪܕܝܐ ܗܘܬ ܘܪܒܝܐ. ܘܡܫܬܥܠܝܐ ܐܝܿܕܐ ܡܠܬܐ ܐܝܬ ܕܦܝܣܐ ܕܗܿܢܝܢ ܥ̈ܠܡܐ ܕܡܢ ܥܠܡ ܙܒܢ̈ܐ ܕܠܐ ܣܟܐ ܢܗܡܐ ܠܗܿ ܕܬܪܒܐ ܘܬܫܬܥܠܐ ܡܢ ܟܕ ܠܡ ܓܝܪ ܐܬܟܠܝܬ ܐܝܟ ܕܐܡܼܪ ܥܕܡܐ ܠܗܫܐ ܢܘܩܕܬܐ ܕܙܒܢܐ ܐܝܬܝܗܿ. ܐܢ ܬܬܦܚܡ ܠܗܿܢܘܢ ܙܒ̈ܢܐ ܕܠܐ ܣܟܐ ܕܡܢ ܥܠܡ ܗܢܐ ܓܝܪܙܒܢܐ ܕܟܠܝܢܗܿ ܒܫܘܪܝܐ ܕܘܒܫܘܠܡܐ ܡܣܝܟ. ܗܼܢܘܢ ܕܝܢ ܙܒܢ̈ܐ ܡܠܝܐܝܬ ܕܠܐ ܣܘܝܟܐ ܐܝܬܝܗܘܢܿ ܐܝܟ ܕܡܢ ܥܠܡ ܐܝܬܝܗܘܢܿ ܘܬܘܒ ܐܢ ܒܝܕܥܬܐ ܡܬܒܐܫܐ ܗܘܬ ܕܬܫܬܥܠܐ . ܐܝܟܢܐ ܠܐ ܒܗܿ ܒܐܝܕܥܬܐ ܡܬܒܝܢܐ ܗܘܬ ܕܠܐ ܡܫܟܚܐ ܕܬܫܝܚ ܘܠܝܬ ܠܗܿ ܦܘܪܣܐ ܕܬܪܗܛ ܘܬܙܟܐ ܠܚܟܡܬܐ ܗܿܝ ܕܠܐ ܡܙܕܟܝܐ. ܕܡܛܠ ܗܕܐ ܥܪܩܝܢ ܕܢܘܕܘܢ ܕܐܝܬ ܠܗ ܚܘܫܒܐ ܘܝܕܥܬܐ ܐܝܟܢܐ ܕܢܗܘܐ ܠܗ ܐܬܪܐ ܠܒܕܝܗܘܢ ܕܥܠ ܫܘܥܠܝܗܿ ܕܒܝܫܬܐ ܕܠܘܩܒܠ ܐܠܗܐ ܘܐܝܟ ܕܒܩܛܝܪܐ ܕܠܐ ܒܝܕܥܬܐ ܡܢ ܟܝܢܐ ܕܠܐ ܚܘܫܒܐ ܬܬܕܒܪ ܘܠܐ ܬܟܬܪ ܕܡܢ ܙܒܢ̈ܐ ܕܡܢ ܥܠܡ ܕܠܐ ܣܟܐ ܢܩܦܫܗ ܬܙܝܢ. ܘܒܚܝ̈ܠܘܬܐ ܢܦܫܗܿ ܬܥܬܕ ܐܝܟܢܐ ܕܕܠܝܠܐܝܬ ܬܣܥܘܪ ܡܪܚܘܬܗܿ ܐܦܢ ܓܝܪ ܣܓܝܐ ܗܘܬ ܒܗܿܢܘܢ ܝܿܠܕܐ ܕܝܠܕܐ ܗܘܬ. ܐܠܐ ܗܘ ܚܐܦܐ ܕܟܝܢܗ. ܠܐ ܪܒܐ ܗܘܬ. ܘܐܦ ܠܐ ܡܬܬܘܣܦ ܗܘܐ. ܠܗܿ ܡܕܡ ܒܙܘܥܬܗ ܕܟܝܢܗܿ. ܘܐܦ ܠܐ ܡܟܬܪܐ ܗܘܬ ܕܠܘܩܕܡ ܬܪܒܐ ܘܗܝܕܝܢ ܬܫܬܥܠܐ. ܗܕܐ ܓܝܪ ܕܨܒܝܢܐ ܗܝ ܕܒܝܕܥܬܐ ܡܬܒܐܫ. ܘܐܝܟܢܐ ܕܝܢ ܐܦ ܒܗܿܢܝܢ ܗܘ ܕܝܠܕܐ ܡܫܬܡܠܝܐ ܒܒܝܫܬܐ. ܠܐ ܗܘܐ ܡܫܠܡܢܝܬܐܼ ܗܘܬ ܒܒܝܫܘܬܗܿ. ܘܠܐ ܐܝܬܝܗܿ ܗܘܬ ܒܓܡܝܪܘܬܐ ܕܒܝܫܬܐ. ܘܐܢ ܕܝܢ ܡܫܠܡܢܝܬܐ ܗܘܬ ܘܓܡܝܪܘܬܐ ܒܒܝܫܬܐ. ܠܐ ܗܘܐ ܡܠܫܡܠܢܝܬܐܼ ܗܘܬ ܒܒܝܫܘܬܗܿ. ܘܠܐ ܐܝܬܝܗܿ ܗܘܬ ܒܓܡܝܪܘܬܐ ܕܒܝܫܬܐ. ܘܐܢ ܕܝܢ ܡܫܠܡܢܝܐ ܗܘܬ ܘܓܡܝܪܘܬܐ ܒܒܝܫܬܐ ܐܝܟ ܡܠܬܗܘܢ ܬܪ̈ܬܝܗܝܢ ܣܩܘܒܠܐ ܐܢܝܢ. ܘܠܐ ܡܬܘܡ ܡܣܬܒܪܐ ܕܪܒܝܐ ܗܘܬ ܗܼܝ ܒܝܫܬܐ ܒܝܕ ܝ̈ܠܕܝܗܿ ܘܐܦ ܠܐ ܠܒܝܒܘܬܐ ܩܿܢܝܐ ܗܘܬ ܡܛܠ ܕܕܠܝܐ ܝܕܥܬܐ ܗܝ. ܘܐܦܠܐ ܠܥܘܕܪܢܗܿ ܕܒܪܐ ܗܘܬ ܗܿܢܘܢ ܝ̈ܠܕܝܗܿ. ܐܢ ܓܝܪ ܒܗܿܢܝܢ ܗܘ ܕܝܠܕܐ ܡܫܬܡܠܝܐ ܒܝܒܫܬܐ. ܠܐ ܗܘܬ ܡܫܠܡܢܝܬܐܼ ܗܘܬ ܒܒܝܫܘܬܗܿ. ܘܠܐ ܐܝܬܝܗܿ ܗܘܬ ܒܓܡܝܪܘܬܐ ܕܒܝܫܬܐ. ܘܐܢ ܕܝܢ ܡܫܠܡܢܝܬܐ ܗܘܬ ܘܓܡܝܪܘܬܐ ܒܒܝܫܬܐ ܐܝܟ ܡܠܬܗܘܢ ܬܪ̈ܬܝܗܝܢ ܣܩܘܒܠܐ ܐܢܝܢ. ܘܠܐ ܡܬܘܡ ܡܣܬܒܪܐ ܕܪܒܝܐ ܗܘܬ ܗܼܝ ܒܝܫܬܐ ܒܝܕ ܝ̈ܠܕܝܗܿ ܘܐܦ ܠܐ ܠܒܝܒܘܬܐ ܩܿܢܝܐ ܗܘܬ ܡܛܠ ܕܕܠܝܐ ܝܕܥܬܐ ܗܝ. ܘܐܦܠܐ ܠܥܘܕܪܢܗܿ ܕܒܪܐ ܗܘܬ ܗܿܢܘܢ ܝ̈ܠܕܐ ܕܡܢܗܿ. ܡܣܬܒܪܐ ܓܝܪ ܕܩܕܡ ܕܬܐܠܕ ܕܠܐ ܗܘܐ ܡܫܠܡܢܝܬܐ ܗܘܬ݀ ܠܐ ܗܘܐ ܒܠܚܘܕ ܒܒܝܫܘܬܐ ܗܝ ܒܝܫܬܐ. ܐܠܐ ܘܐܦ ܒܚܝܠܗܿ ܘܒܣܘܥܪܢܗܿ ܗܕܐ ܕܢܘܟܪܝܐ ܗܝ ܠܐܝܬܝܐ ܀ ܀ ܀
</p>
</div>
<div type="section" n="19"><head type="editorial">19</head>
<p xml:lang="syr">
ܡܫܬܥܐ ܕܝܢ ܘܐܦ ܐܣܟܡܐ ܕܫܘܥܪܝܗܿ. ܘܐܡܼܪ ܕܗܢܿܘܢ ܠܡ ܕܡܢܗܿ ܡܬܝܠܕܝܢ ܗܘܘ. ܪܕܦܝܢ ܗܘܘ ܘܐܟܠܝܢ ܗܘܘ ܠܚ̈ܕܕܐ. ܘܡܪܝܪܬܐ ܘܩܫ̈ܝܬܐ ܠܚ̈ܕܕܐ ܣܿܥܪܝܢ ܗܘܘ. ܘܠܐ ܠܡ ܠܘܩܕܡ ܐܬܟܠܝܘ ܕܢܫܬܥܠܘܢ ܥܠ ܚ̈ܕܕܐ. ܐܡܼܪ ܒܗܿ ܒܡܠܬܗ ܥܕܡܐ ܕܒܬܪܟܢ ܚܙܘ ܢܘܗܪܐ. ܟܕ ܠܡ ܓܝܪ ܡܬܪܕܦܝܢ ܡܢ ܚ̈ܕܕܐ. ܘܠܐ ܠܡ ܝܕܥܝܢ ܗܘܘ. ܒܪܡ ܕܝܢ ܐܡܼܪܚܘ ܕܐܦ ܥܕܡܐ ܠܡ ܠܢܘܗܪܐ ܢܣܩܘܢ ܘܐܝܕܐ ܟܝ ܐܝܬ ܕܠܐ ܦܝܣܐ ܐܝܟ ܗܕܐ. ܐܘ ܕܐܝܟ ܕܒܫܘܥܝܬܐ 

<pb n="16"/>
ܕܓܘܚܡܐ ܐܝܬܝܗܿ ܕܗܿܢܘܢ ܐܝܠܝܢ ܕܚܕܐ ܐܝܬܝܗܿ ܐܡܗܘܢ ܘܒܐܚܝܢܘܬܐ ܕܟܝܢܗܘܢ ܐܣܝܪܝܢ ܘܡܠܦܝܢ ܣܪܝܩܐܝܬ ܥܠ ܚ̈ܕܕܐ ܢܫܬܥܠܘܢ ܘܗ̈ܕܡܐ ܕܚ̈ܕܕܐ ܢܐܟܠܘܿܢ ܘܠܐ ܡܬܘܡ ܢܬܟܠܘܿܢ ܡܢ ܗܢܐ ܣܘܥܪܢܗܘܢܿ ܡܢ ܚܕ̈ܕܐ ܢܬܛܠܩܘܢܿ. ܘܣܪܝܩܐܝܬ ܗܘ ܗܿܘ ܫܿܢܝܐ ܕܠܐ ܝܕܥܬܐ ܒܠܝܠܘܬܐ ܘܫܓܘܫܝܐ ܡܫܡܗ. ܠܗܿܘ ܡܕܡ ܕܥܘܕܪܢܐ ܗܘ. ܠܗܕܐ ܓܝܪ ܝܬܝܪܐܝܬ ܩܿܪܐ ܒܠܝܠܘܬܐ ܘܫܓܝܫܘܬܐ ܕܒܝܫܬܐ ܕܐܝܬܝܗܿ ܗܘܬ ܠܡ ܡܢ ܩܕܡ ܥܠܡܐ ܗܿܕܐ ܕܐܝܟ ܗܿܘ ܕܡܥܩ ܘܚܐܣ ܥܠܝܗܿ ܕܗܝܠܐ  ܗܟܢܐ ܡܫܡܗ. ܐܝܟ ܗܿܘ ܕܠܐ ܠܡ ܒܙܕܩܐ ܗܝ ܡܢ ܢܦܫܗܿ ܡܬܛܠܩܐ ܗܘܬ ܘܐܝܟ ܐܢܫ ܪܚܡܗܿ ܕܝܠܗܿ ܕܗܕܐ ܡܥܩ ܘܟܪܝܐ ܠܗ. ܒܗܿܢܝܢ ܕܗܼܝ ܢܦܫܗܿ ܡܣܓܦܐ ܗܘܬ. ܘܫܓܘܫܝܐ ܩܿܪܐ ܠܗܿܘ ܡܕܡ ܕܠܥܘܕܪܢܐ ܢܦܫܗܿ ܣܥܪܐ ܗܘܬ. ܗܿܝ ܕܙܕܩ ܗܘܐ ܕܛܘܟܣܐ ܡܝܬܪܐ ܬܬܩܪܐ ܗܕܐ ܕܗܼܝ ܒܝܫܬܐ ܡܢ ܢܦܫܗ ܡܬܚܒܠܐ ܀ ܀ ܀
</p>
</div>
<div type="section" n="20"><head type="editorial">20</head>
<p xml:lang="syr">
ܘܐܡܼܪ ܕܝܢ ܗܿܘ ܕܡܫܬܓܫܝܢ ܗܘܘ ܠܡ ܘܪܕܦܝܢ ܗܘܘ ܠܡ ܠܚܕ̈ܕܐ. ܘܟܕ ܚܙܘ ܠܡ ܢܘܗܪܐ ܫܠܝܘ ܡܢ ܚ̈ܕܕܐ. ܡܕܝܢ ܡܣܓܦܘ ܣܓܦ ܗܘ ܢܘܗܪܐ. ܠܗܿܘ ܡܕܡ ܕܥܘܕܪܢܐ ܗܿܘܐ ܐܢ ܦܪܩ ܐܢܘܢ ܠܗܢܿܘܢ ܒܝܫ̈ܐ ܡܢ ܢܟܝܢܐ ܕܚ̈ܕܕܐ. ܘܒܕܡܘܬ ܣܡܐ ܕܐܣܝܐ ܥܕܪ ܠܗܿܢܘܢ ܕܒܟܘܪܗܢܐ ܗܘܘ ܘܒܗܕܐ ܕܝܢ ܠܐ ܡܫܚܐ ܗܘܬ ܕܛܒܐ ܢܚܘܣ ܗܘܐ ܥܠ ܒܝܫܬܐ ܕܬܩܘܐ ܘܬܬܢܛܪ ܘܠܐ ܬܬܛܠܩ ܡܢ ܢܦܫܗܿ ܐܢ ܓܝ ܟܠܗܿ ܘܬܟܼܣܗܿ ܠܗܿ ܠܗܕܐ ܕܗܼܝ ܡܢ ܢܦܫܗܿ ܠܐ ܬܬܚܒܠ ܘܬܬܛܠܩ. ܓܠܝܐܝܬ ܗܼܘܝܘ ܢܛܘܪܗܿ ܘܗܕܐ ܗܝ ܒܫܪܪܐ ܗܘܿܝܐ ܒܠܝܠܘܬܐ ܘܫܓܝܫܘܬܐ ܗܕܐ ܕܐܿܡܪ ܗܘ ܕܟܠܐ ܠܡ ܫܓܘܫܝܗܿ ܕܗܝܐ ܀ ܀ ܀
</p>
</div>
<div type="section" n="21"><head type="editorial">21</head>
<p xml:lang="syr">
ܐܡܿܪ ܗܟܝܠ ܘܡܟܬܒ ܐܦ ܒܗܿ ܒܡܠܬܗ ܘܒܟܬܒܗ ܕܟܕ ܫܓܝܫܝܢ ܠܡ ܠܘܩܒܠ ܚ̈ܕܕܐ. ܐܬܩܪܒܘ ܠܡ ܥܕܡܐ ܠܬܚܘܡܐ ܘܚܼܙܘ ܢܘܗܪܐ ܚܙܬܐ ܠܡ ܡܕܡ ܦܐܝܬܐ ܘܬܡܝܗܬܐ ܘܟܢ ܡܢ ܙܘܥܬܐ ܕܒܗܘܢ ܒܫܢܝܘܬܗܘܢ ܠܡ ܐܟܚܕܐ ܐܦ ܠܘܩܒܠ ܢܘܗܪܐ ܐܬܡܠܟܘ ܕܡܢܐ ܠܡ ܢܥܒܕܘܢ ܕܢܫܟܚܘܢ ܕܢܦܫܗܘܢ ܒܡܝܬܪܘܬܗ ܢܡܙܓܘܿܢ ܘܗܼܝ ܗܕܐ ܠܡ ܕܢܬܚܫܒܘܢ ܘܢܬܒܝܢܘܢ ܠܐ ܐܫܼܟܚܘ ܐܠܐ ܒܪܓܬܗܘܢ ܠܡ ܕܪܓܘ ܡܝܬܪܘܬܗ ܣܒܪ̈ܘ ܕܢܗܘܐ ܨܝܕܐ ܕܝܠܗܘܢ ܘܡܛܠ ܕܣܓܝܐ̈ܐ ܗܘܘ ܐܬܟܢܫܘ ܠܡ ܥܠܘܗܝ ܕܢܬܟܬܫܘܢ ܘܛܥܐ ܠܗ ܫܢܝܐ ܐܝܟܢܐ ܡܣܗܕ ܗܿܢܝܢ ܡܝܬܪ̈ܬܐ ܘܛܒ̈ܬܐ ܥܠ ܗܿܢܘܢ ܝ̈ܠܕܝܗܿ ܕܒܝܫܬܐ. ܐܢ ܓܝܪ ܗܿ، ܡܕܡ ܕܡܝܬܪ ܗܘ ܘܦܐܐ ܚܼܙܘ ܘܪ̈ܚܡܘܗܝ ܘܒܪܓܬܗܘܢ ܣܒܪܘ ܠܗܘܘ ܕܨܝܕܐ ܗܘ ܕܝܠܗܘܢ ܓܠܝܐ ܗܝ ܗܕܐ ܕܗܢܐ ܣܒܪܗܘܢ ܘܡܣܡ ܒܪܥܝܢܗܘܢ ܬܪܝܨܐ ܗܘ ܘܛܒܐ. ܘܬܘܒ ܕܐܬܡܠܟܘ ܠܡ ܗܿܢܘܢ ܕܠܝܬ ܒܗܘܢ ܝܕܥܬܐ ܕܐܝܟܢܐ ܠܡ ܢܦܫܗܘܢ ܒܢܘܗܪܐ 

<pb n="17"/>

ܢܡܙܓܘܿܢ ܘܡܟܝܠ ܕܚܣܡܐ ܗܝ ܗܕܐ ܕܠܐ ܢܫܒܘܩ ܐܢܘܢܿ ܠܗܠܝܢ ܕܢܬܒܣܡܘܢ ܡܢ ܢܘܗܪܐ ܛܒܐ ܕܐܬܚܙܝ ܠܗܘܢܿ ܠܐ ܓܝܪ ܐܒܬ ܣܟܐ ܠܠܘܬܗ ܕܗܢܐ ܫܢܝܐ ܐܡܿܪ ܓܝܪ ܕܠܘܩܒܠ ܚ̈ܕܕܐ ܫܓܝܫܝܢ ܗܘܘ. ܘܙܕܩ ܗܘܐ ܡܕܝܢ ܕܢܫܬܒܩܘܢ ܘܡܢ ܚ̈ܕܕܐ ܢܬܛܠܗܘܢܿ ܐܘ ܕܝܢ ܪܓܘ ܐܝܟ ܦܪ̈ܘܫܐ ܢܘܗܪܐ ܛܒܐ. ܙܕܩ ܗܘܐ ܕܢܦܣ ܠܗܘܢ ܕܒܗ ܢܬܒܣܡܘܢܿ ܐܝܟܢܐ ܕܡܝ ܫܢܝܐ ܒܟܬܒܗ ܐܡܿܪ ܕܪܓܘ ܘܪܚܼܡܘ ܕܢܚܒܠܘܢܝܗܝ ܓܝܪ ܐܦܠܐ ܒܡܕܡ ܡܫܟܚܝܢ ܗܘܘ. ܐܝܟ ܗܟܢܐ ܓܝܪ ܐܝܬܘܗܝ ܡܠܝܐܝܬ ܛܒܐ ܐܝܟ ܕܠܐ ܢܬܛܠܩ ܘܐܦܠܐ ܐܚܪܢܝܐܝܬ ܢܬܢܟܐ ܡܢ ܗܿܢܘܢ ܕܒܗ ܡܫܬܘܬܦܝܢ ܀ ܀ ܀
</p>
</div>
<div type="section" n="22"><head type="editorial">22</head>
<p xml:lang="syr">
ܘܐܬܟܢܫܘ ܠܡ ܐܟܚܐ ܕܟܠܗܘܢ ܐܬܟܬܫܘ ܘܒܐܝܢܐ ܟܝ ܐܣܟܡܐ ܟܕ ܠܐ ܝܕܥܝܢ ܠܗ ܠܗܿܘ ܕܠܩܘܒܠܗܘܢܿ ܐܡܼܪ ܓܝܪ ܗܼܘ ܟܬܒܗܘܢ ܕܡܢܗ ܗܢܝܢ ܬܫ̈ܥܝܬܐ ܕܫܢܝܘܬܗ ܕܡܢܝ ܐܡܪܝܢ ܕܐܦܠܐ ܠܡ ܕܐܠܗܐ ܒܢܘܗܪܐ ܥܡܪ ܝܕܥܝܢ ܗܘܘ ܘܐܦܠܐ ܠܡ ܕܝܢ ܢܡܪܚܘܢ ܥܠ ܒܝܬ ܡܥܡܪܗ ܕܐܠܗܐ ܠܐ ܡܫܟܚܝܢ ܗܘܘ ܕܕܠܐ ܢܟܝܢܐ ܢܫܢܘܢܿ ܐܢ ܗܟܝܠ ܠܐ ܝܕܥܝܢ ܗܘܘ ܠܗܿܘ ܕܠܩܘܒܠܗܘܢ ܕܟܿܠܐ ܗܘܐ ܠܗܘܢ ܡܡܠܝܐܝܬ ܐܝܟܢܐ ܡܫܟܚܝܢ ܗܘܘ ܕܢܬܟܢܫܘܢ ܘܢܬܟܬܫܘܢ ܥܡ ܗܿܘ ܕܠܐ ܝܕܥܝܢ ܗܘܘ. ܕܡܬܟܠܝܢ ܗܘܘ ܡܢܗ ܐܝܟ ܕܐܡܼܪ ܓܝܪ ܕܡܝܐ ܠܡ ܓܝܪ ܕܡܙܕܝܢܝܢ ܗܘܘ ܒܢܘܪܐ ܘܒܚܫܟܐ ܐܠܘ ܩܕܡܘ ܝܕܥܘ ܕܡܬܟܠܝܢ ܗܘܘ ܡܢ ܗܠܝܢ ܕܠܐ ܗܘܝ ܕܝܠܗܘܢܿ ܡܛܠ ܕܝܢ ܕܡܠܝܐܝܬ ܠܐ ܝܕܥܝܢ ܗܘܘ. ܠܐ ܗܘܐ ܒܠܚܘܕ ܡܠܬܐ ܗܕܐ ܕܠܐ ܦܝܣܐ ܗܝ ܐܠܐ ܐܦ ܓܠܝܐܝܬ ܥܡ ܢܦܫܗܿ ܡܬܟܬܫܐ ܡܟܬܒ ܓܝܪ ܕܡܙܕܝܢܝܢ ܗܘܘ ܘܡܬܟܢܫܝܢ ܗܘܘ ܠܬܟܬܘܫܐ ܠܘܩܒܠ ܡܢ ܕܡܠܝܐܝܬ ܠܐ ܡܣܟܝܢ ܗܘܘ ܕܩܿܐܡ ܠܩܘܒܠܗܘܢܿ ܠܐ ܙܥܘܪ ܐܝܬܝܗܿ ܗܕܐ ܡܠܬܐ ܣܩܘܒܠܐ ܕܢܦܫܗܿ ܕܒܙܒܢ ܢܐܡܪ ܕܡܪܓ ܠܡ ܪܓܘܗܝ ܠܢܘܗܪܐ ܘܒܙܒܢ ܢܘܕܐ ܕܒܥܘܬܕܐ ܕܩܪܒܐ ܠܩܘܒܠܗ ܐܬܚܫܚܘ ܗܼܢܘܢ ܗܠܝܢ ܙܝܢܐ ܓܝܪ ܩܪܒܬܢܐ ܡܣܪܚ ܟܠ ܐܢܫ ܕܡܩܪܒ ܠܘܩܒܠ ܗܿܘ ܕܩܿܐܡ ܠܩܘܒܠܗ. ܘܠܐ ܗܘܐ ܠܘܩܒܠ ܗܿܘ ܕܒܪܚܡܬܐ ܪܐܓ ܠܗ ܐܝܟ ܕܠܙܟܘܬܐ ܘܐܢ ܗܟܝܠ ܠܝܬ ܗܘܐ ܐܝܟ ܠܐ ܝܕܥܬܗܘܢ ܗܘ ܕܩܐܡ ܗܘܐ ܠܘܩܒܠܗܢ ܐܝܟܢܐ ܠܐ ܗܘܐ ܣܩܘܒܠܐ ܗܝ ܗܕܐ ܕܢܪܓܘܢ ܠܗܿܝ ܕܢܩܪܒܘܢ ܘܐܝܟܢܐ ܕܝܢ ܠܐ ܝܬܝܪܐܝܬ ܘܐܦ ܗܕܐ ܥܡ ܢܦܫܗܿ ܡܬܟܬܫܐ ܕܐܢ ܗܼܢܘܢ ܕܠܐ ܡܢ ܡܬܘܡ ܫܠܼܡܘ ܠܚ̈ܕܕܐ. ܒܗܿܢܝܢ ܕܟܝܢܗܘܢ ܒܗܿܢܝܢ ܕܠܒܪ ܡܢ ܟܝܢܗܘܢ ܐܫܬܘܝܘ ܘܫܠܡܘ ܠܚ̈ܕܕܐ ܐܟܚܕܐ ܠܡ ܓܝܪ ܐܝܟ ܕܐܡܼܪ ܠܘܩܒܠ ܢܘܗܪܐ ܐܬܡܠܟܘ ܘܗܢܘܢ ܕܝܢ ܕܗ̈ܕܡܐ ܕܚܕܕ̈ܐ ܐܟܚܕܐ ܠܡ ܓܝܪ ܐܝܟ ܕܐܡܼܪ ܠܘܩܒܠ ܢܘܗܪܐ ܐܬܡܠܟܘ. ܘܗܢܘܢ ܕܝܢ ܕܗ̈ܕܡܐ ܕܚܕܕ̈ܐ ܐܟܠܝܢ ܗܘܘ ܘܐܦ ܠܐ 

<pb n="18"/>
ܡܬܘܡ ܡܢ ܫܢܝܘܬܗܘܢ ܕܠܘܩܒܠ ܚܕܕ̈ܐ ܫܠܝܘ. ܐܝܟܢܐ ܒܗܿܢܝܢ ܕܠܒܪ ܡܢ ܟܝܢܗܘܢ ܒܪܓܬܐ ܐܟܚܕܐ ܘܒܪܘܓܙܐ ܠܘܩܒܠ ܗܿܘ ܡܝܬܪܐ ܠܚܕܕ̈ܐ ܫܠܡܝܢ ܗܘܘ. ܘܐܢ ܕܝܢ ܚܙܬܗ ܕܢܘܗܪܐ ܐܗܢܝܬ ܐܢܘܢ ܐܝܟܐܢ ܠܐ ܙܕܩ ܗܘܐ ܕܐܝܟ ܕܡܢ ܛܒܐ ܠܫܘܚܠܦܐ ܡܫܡܠܝܐ ܕܟܝܢܗܘܢ ܢܬܩܒܠܘܢ ܒܡܦܣܢܘܬܐ ܕܒܘܣܡܐ ܕܡܝܬܪܘܬܗ ܕܢܘܗܪܐ ܘܐܝܟܢܐ ܕܝܢ ܐܗܢܝܬ ܐܢܘܢ ܚܙܬܗ ܕܢܘܗܪܐ ܕܐܬܚܙܝ ܠܗܘܢ ܠܗܿܢܘܢ ܕܠܩܘܒܠܗ ܕܢܘܗܪܐ ܐܬܟܢܫܘ ܕܢܬܟܬܫܘܢ ܗܿܢܘܢ ܕܡܟܝܠ ܫܢܝܘܬܗܘܢ ܗܝ ܕܒܙܕܩܐ ܠܘܩܒܠ ܚܕܕ̈ܐ ܡܣܬܥܪܐ ܗܘܬ . ܐܬܟܠܝܬ݀ ܘܠܩܘܒܠܗ ܕܗܿܘ ܕܪܓܘ ܕܠܐ ܒܙܕܩܐ ܐܬܗܦܟܬ ܐܠܐ ܣܓܝܐܐ ܗܝ ܠܠܘܬܐ ܘܫܢܝܘܬܐ ܕܐܝܬ ܒܗܿܢܝܢ ܒܕ̈ܝܐ ܘܼܢܝܢ ܐܦ ܐܚܪܢܐܝܬ ܡܬܚܙܝܢ ܠܕܐ ܩܝܡܝܢ ܠܢܦܫܗܝܢ . ܡܫܡܼܗܝܢ ܓܝܪ ܐܪܥܐ ܕܛܒܐ . ܘܐܝܿܕܐ ܗܝ ܟܝ ܗܕܐ ܕܐܝܬܝܗܿ ܕܨܒ̈ܒܘܬܐ . ܩܕܡ ܓܝܪ ܕܢܘܕܐ ܗܘ ܡܢܝ ܫܢܝܐ. ܕܥܒܼܕ ܐܠܗܐ ܥܒ̈ܕܐ ܐܡܼܪ ܕܐܝܬ ܗܘܐ ܡܕܡ ܟܕ ܥܕܟܝܠ ܠܐ ܗܘܐ . ܐܪܥܐ ܓܝܪ ܐܢ ܡܗܼܘܐ ܗܘܬ . ܐܝܬܝܗܿ . ܐܢ ܕܝܢ ܟܕ ܠܐ ܗܘܬ ܐܝܬܝܗܿ . ܐܝܬܝܐ ܗܘ ܐܚܪܢܐ ܥܡ ܐܠܗܐ . ܘܐܪܥܐ ܡܢܐ ܡܬܒܥܝܐ ܗܘܬ ܠܗ ܠܐܠܗܐ ܟܕ ܒܗ ܠܐ ܡܬܚܫܚ ܗܘܐ . ܐܠܐ ܣܟܠܐܝܬ ܕܠܐ ܒܘܝܢܐ ܡܫܡܗ ܐܪܥܐ ܩܕܡ ܕܢܐܡܪ ܗܘܝܗܿ . ܐܦܠܐ ܓܝܪ ܡܫܟܚܐ ܕܩܕܡ ܒܪܝܬܐ ܢܣܗܪ ܥܠ ܗܘܝܗܿ ܕܗܕܐ ܀ ܀ ܀ 
</p>
</div>
<div type="section" n="23"><head type="editorial">23</head>
<p xml:lang="syr">
ܘܟܢ ܬܘܒ ܐܦ ܗܕܐ ܕܗܢܐ ܢܘܗܪܐ ܡܬܪܓܫܢܐ ܕܒܪ̈ܓܫܐ ܡܬܚܙܐ ܐܝܬܘܗܝ . ܥܒܕܐ ܕܐܠܗܐ ܗܘ ܕܝܢ ܐܠܗܐ ܢܘܗܪܐ ܗܘ ܡܬܝܕܥܢܐ ܕܠܐ ܡܬܚܙܐ ܘܠܐ ܗܘܐ ܡܬܪܓܫܢܐ ܗܘ . ܘܡܬܚܙܝܢܐ . ܚܙܬ ܠܡ ܗܟܝܠ ܗܝ ܒܝܫܬܐ ܢܘܗܪܗ ܕܛܒܐ . ܐܢ ܕܝܢ ܗܢܐ ܢܘܗܪܐ ܡܬܚܙܝܢܐ ܘܡܬܪܓܫܢܐ ܚܼܙܬ . ܠܐ ܥܕܟܝܠ ܐܝܬܘܗܝ ܗܘܐ ܥܠܡܐ . ܘܠܐ ܥܕܟܝܠ ܗܼܘܐ ܗܘܐ ܥܠܡܐ . ܘܐܝܟܢܐ ܚܼܙܬ ܗܿܘ ܡܕܡ ܕܥܕܟܝܠ ܠܐ ܗܘܐ ܗܘܐ . ܠܡܢ ܚܫܚ ܗܘܐ ܗܼܘ ܢܘܗܪܐ . ܒܪ ܓܢܣܗ ܗܘ ܓܝܪ ܕܗܿܘ ܕܡܬܚܫܚ ܒܗ . ܗܿܘ ܡܕܡ ܕܠܚܫܚܬܗ ܗܘܐ . ܠܐ ܗܘܐ ܓܝܪ ܠܐܠܗܐ ܚܫܚ ܗܘܐ ܠܗܿܘ ܕܡܥܠܝ ܗܘ ܡܢ ܟܠܗܿ ܫܘܬܦܘܬܐ ܕܪ̈ܓܫܐ . ܘܐܢ ܕܝܢ ܠܗ ܠܐܠܗܐ ܚܼܘܬ . ܗܘܿ ܕܐܝܬܘܗܝ ܢܘܗܪܐ ܡܬܝܕܥܢܐ ܕܠܐ ܡܬܚܙܐ . ܡܕܝܢ ܡܛܠ ܕܕܡܝܐ ܗܝ ܠܗ ܒܟܝܢܗ ܚܼܙܬ ܒܪ ܕܡܘܬܗ . ܘܡܛܠ ܗܕܐ ܗܟܝܠ ܐܠܨܐ ܕܠܗܢܐ ܗܘ ܢܘܗܪܐ ܡܬܚܙܝܢܐ ܚܼܙܬ . ܗܼܘ ܕܝܢ ܡܕܡ ܕܚܫܚܬܗ ܒܪܓܫܐ ܗܝ ܩܕܡ ܪ̈ܓܫܐ ܘܕܠܐ ܪ̈ܓܫܐ . ܠܡܢܐ ܐܝܬܘܗܝ ܗܘܐ . ܒܪܡ ܕܝܢ ܐܝܟܢܐ ܡܫܟܚ ܚܫܘܟܐ ܕܢܚܙܐ ܢܘܗܪܐ . ܐܢ ܓܝܪ ܚܼܙܬܗ ܠܢܘܗܪܐ ܠܐ ܬܘܒ ܡܫܟܚܐ ܕܚܫܘܟܐ ܐܝܬܝܗܿ . 

<pb n="19"/>

ܫܘܬܦܘܬܐ ܓܝܪ ܣܓܝܐܬܐ ܐܝܬ ܠܗܿ ܠܪܓܬܐ . ܠܘܬ ܡܬܪܓܫܢܐ ܐܝܟ ܕܒܟܝܢܐ ܓܝܪ ܢܦܠܐ ܚܘܬܐ ܥܠ ܡܕܡ ܕܚܙܝܐ . ܡܛܠ ܕܒܪܬ ܕܡܘܬܗ ܗܘ ܕܗܿܘ ܡܕܡ ܕܚܙܝܐ . ܘܒܪܫܥܬܗ ܡܩܒܠܐ ܨܘܪܬܗ ܕܠܝܠܐܝܬ ܒܫܘܬܦܘܬܐ ܕܢܡܘܣܐ ܕܟܝܢܐ . ܓܘܫܡܐ ܗܘ ܓܝܪ ܠܓܘܫܡܐ ܗܘ ܚܙܐ . ܘܗܿܘ ܡܕܡ ܕܕܡܐ ܠܒܪ ܕܡܘܬܗ . ܢܦܠ ܘܠܐ ܡܫܟܚܐ ܕܗܿܘ ܡܕܡ ܕܡܝܬܪ ܘܡܥܠܝ . ܒܟܝܢܗ ܕܠܚܙܬܐ ܕܟܝܢܐ ܕܒܨܝܪ ܡܢܗ ܢܬܚܙܐ . ܚܕ ܟܡܐ ܠܗܿܘ ܕܠܩܘܒܠܗ ܗܘ ܠܐ ܡܬܚܙܐ . ܘܐܢ ܕܝܢ ܗܿܘ ܐܝܢܐ ܕܡܥܠܝ ܗܘ ܒܟܝܢܗ . ܟܕ ܠܐ ܗܘܐ ܕܠܩܘܒܠܐ ܐܝܬܘܗܝ ܐܠܐ ܗܕܐ ܕܐܝܟ ܕܕܠܐ ܓܫܘܡ ܗܘ ܠܗܿܘ ܐܝܢܐ ܕܡܬܚܬܝܘ ܡܛܘܠ ܕܓܘܫܡܐ ܗܘ ܡܠܝܐܝܬ ܠܐ ܡܬܚܙܐ . ܐܝܟܢܐ ܗܘ ܕܣܩܘܒܠܐ ܗܘ ܠܗܿܘ ܕܠܩܘܒܠܗ . ܐܢ ܚܙܐ ܠܐ ܗܐ ܒܪ ܓܢܣܗ ܗܘ ܘܪܚܡܗ . ܘܡܠܝܐܝܬ ܠܐ ܗܘܐ ܕܠܩܘܒܠܗ . ܐܠܐ ܡܠܐ ܗܘ ܗܢܐ ܒܕܝܐ ܕܫܘܥܝ̈ܬܐ ܒܪܒܪܝܬܐ ܚܒ̈ܠܐ ܣܓܝ̈ܐܐ ܐܡܪ ܓܝܪ ܕܠܐ ܒܠܚܘܕ ܡܚܙܐ ܚܼܙܬ ܗܝܠܐ ܢܘܗܪܐ ܐܠܐ ܐܦ ܕܬܥܘܠ ܠܗܿ ܨܒܼܬ . ܐܝܟ ܐܢܫ ܕܐܝܬ ܠܗ ܒܛܝܠܘܬܐ ܕܢܚܘܐ ܫܘܬܦܘܬܗܿ ܙܒܢ̈ܐ ܩܕܡܝ̈ܐ ܕܡܢ ܥܠܡ ܕܠܐ ܣܟܐ ܠܐ ܝܕܥܘܗܝ ܘܐܬܩܪܒܘ ܠܢܘܗܪܐ . ܘܒܐܝܢܐ ܐܣܟܡܐ ܐܘ ܒܪܒܪܝܐ ܚܫܘܟܐ ܪܐܓ ܘܡܚܒ ܢܘܗܪܐ . ܐܘ ܡܛܠ ܡܢܐ ܨܿܒܐ ܕܠܗ ܠܗܢܐ ܢܬܩܪܒ . ܠܡܐ ܟܝ ܡܛܠ ܕܢܫܚܠܦ ܟܝܢܗ ܘܢܗܿܘܐ ܠܗ ܢܘܗܪܐ . ܐܘ ܕܠܡܐ ܕܢܬܬܪܣܐ ܡܢ ܢܘܗܪܐ ܬܪܣܝܬܐ ܕܠܩܘܒܠܐ ܕܟܝܢܗ . ܘܐܠܐ ܐܢ ܟܕ ܠܐ ܝܕܥܐ ܗܘܬ ܨܒܬ ܕܬܥܘܠ ܠܗ . ܘܗܐ ܐܠܘ ܝܕܝܥܐ ܗܘܬ ܐܝܬ ܗܘܐ ܠܗܿ ܡܠܬܐ ܒܗܕܐ ܕܬܫܬܚܠܦ ܡܛܠ ܕܝܢ ܕܐܝܟ ܕܐܡܼܪ ܒܟܝܢܗܿ ܐܝܬܝܗܿ ܒܝܫܬܐ . ܘܬܘܒ ܐܦ ܠܐ ܝܕܥܐ . ܡܠܝܐܝܬ ܒܗܕܐ ܡܬܒܛܠ ܗܘ ܗܢܐ ܫܪܒܐ ܕܠܐ ܥܪܩܬ ܡܢ ܕܠܩܘܒܠܗܿ . ܀ ܀ ܀
</p>
</div>
<div type="section" n="24"><head type="editorial">24</head>
<p xml:lang="syr">
ܘܗܕܐ ܗܝ ܕܝܢ ܫܢܝܘܬܐ ܘܠܠܘܬܐ ܪܒܬܐ . ܕܐܫܬܕܪ ܠܡ ܚܝܠܐ ܡܢ ܛܒܐ ܘܠܐ ܗܘܐ ܗܢܐ ܗܘ ܢܘܗܪܐ ܡܬܪܓܫܢܐ ܐܠܐ ܐܝܟ ܕܐܡܼܪ ܕܿܕܝܐ ܕܝܠܗ ܕܐܠܗܐ . ܘܕܚܙܬܗ ܠܡ ܗܝܠܐ ܪܚܡܬܗ ܐܝܟ ܕܒܪܓܬܐ ܘܪܗܛܬ ܠܡ ܥܠܘܗܝ ܒܚܐܦܐ . ܘܒܠܥܬܗ ܘܦܠܓܬܗ ܠܚܝ̈ܠܘܬܐ ܕܝܠܗܿ . ܗܿܝ ܕܠܗܿܘ ܡܕܡ ܕܡܢ ܟܝܢܗ ܐܫܬܕܪ ܕܛܒܐ ܐܦܠܐ ܕܬܚܙܝܘܗܝ ܡܫܟܚܐ ܗܘܬ . ܗܼܝ ܠܡ ܗܕܐ ܐܦ ܕܬܒܠܥܗ ܐܫܼܟܚܬ . ܝܬܝܪܐܝܬ ܓܝܪ ܒܗ ܒܗܕܐ ܡܠܬܐ ܡܬܚܫܚ . ܐܢܐ . ܕܐܢ ܗܘ ܕܐܦܢ ܒܠܚܘܕ ܡܚܙܐ ܚܼܙܬ ܠܗܿܘ ܡܕܡ ܕܡܢ ܟܝܢܗ ܕܐܠܗܐ ܪܕܐ ܘܢܦܩ . ܐܚܪܬܐ ܡܠܬܐ ܠܐ ܡܬܒܥܝܐ ܠܢ ܠܫܪܝܗܿ ܘܠܒܘܛܠܗ ܕܗܢܐ ܒܕܝܐ . ܕܡܝܐ ܓܝܪ ܕܚܙܬ ܐܝܟ ܒܪܬ ܕܡܘܬܗ ܠܗܘܿ ܕܕܡܐ ܠܗ . ܠܗܿܘ ܓܝܪ ܕܐܡܝܢܐܝܬ ܒܟܝܢܗ 

<pb n="20"/>

ܣܩܘܒܠܐ ܗܘ ܘܡܠܝܐܝܬ ܘܡܫܡܠܢܐܝܬ ܕܠܩܘܒܠܐ ܗܘ ܐܦ ܠܐ ܕܢܚܙܝܘܗܝ ܐܦ ܠܐ ܕܢܬܩܪܒ ܠܗ . ܗܿܘ ܕܕܠܩܘܒܠܗ ܗܘ ܡܫܟܚ ܘܐܠܐ ܒܛܠܐ ܠܗ݀ ܡܠܬܐ ܡܠܝܐܝܬ ܕܣܩܘܒܠܐ ܐܢܘܢ ܐܦܢ ܒܠܚܘܕ ܡܚܙܐ ܢܚܙܝܘܗܝ ܘܗܕܐ ܬܘܒ ܕܡܘܣܦ ܥܠ ܗܿܢܝܢ ܕܐܬܐܼܡܪ ܕܣܟܠܐ ܡܢܗܝܢ ܘܚܝܠܬܢܐܝܬ ܠܘܩܒܠ ܢܦܫܗ ܕܡܬܟܬܫ ܕܠܐ ܢܬܒܥܐ ܠܐܢܫ ܐܚܪܝܢ ܡܕܡ ܕܢܐܡܪ ܠܩܘܒܠܗ ܿ ܐܡܼܪ ܓܝܪ ܕܪܓܬܗ ܠܡ ܗܝ ܗܝܠܐ ܠܗܿܘ ܚܝܠܐ ܕܐܬܚܙܝ ܠܗܿ ܿ ܐܝܟ ܗܿܘ ܕܛܥܬܗ ܡܠܐܝܬ ܠܟܝܢܗܿ ܿ ܠܐ ܗܘܐ ܕܝܢ ܗܝ ܕܠܐ ܐܝܬܝܗ ܿ ܐܠܐ ܗܼܘ ܗܢܐ ܫܢܝܐ ܛܥܐ ܐܢܘܢ ܒܕܝܘ̈ܗܝ ܿ ܐܢ ܓܝܪ ܩܕܡ ܕܬܫܬܥܠܐ ܗܕܐ ܐܡܼܪ ܥܠܝܗܿ ܿ ܕܠܝܬ ܗܘܐ ܒܗܿ ܝܕܥܬܗ ܕܛܒܐ ܕܠܐ ܢܫܒܚܘܢܗܿ ܒܝܕܥܬܐ ܕܛܒܐ ܠܗܿܘ ܟܝܢܐ ܕܒܝܫܬܐ ܕܗܼܢܘܢ ܒܕܘ ܿ ܐܝܟܢܐ ܠܐ ܣܟܠܐ ܗܝ ܿ ܗܕܐ ܕܗܿܝ ܕܠܝܬ ܗܘܐ ܒܟܝܢܗܿ ܝܕܥܬܐ ܕܬܕܥ ܕܐܝܬܘܗܝ ܛܒܐ ܿ ܗܝ ܗܕܐ ܬܫܟܚ ܕܬܚܙܝܘܗܝ ܿ ܘܡܢ ܒܬܪ ܕܚܙܬܗ ܬܪܓܗ ܿ ܪܒܐ ܗܝ ܓܝܪ ܗܕܐ ܕܠܐ ܦܘܚܡܐ ܕܬܚܝܙܝܗܿ ܒܚܙܬܗ ܠܐܝܬܘܬܗ ܡܢ ܗܿܝ ܕܬܕܥ ܕܐܝܬܘܗܝ ܠܐ ܗܘܐ ܓܝܪ ܒܠܚܘܕ ܐܢܚܢܢ . ܐܠܐ ܐܦ ܚܝ̈ܠܐ ܗܿܢܘܢ ܕܪ̈ܡܝܢ ܡܢ ܡܠܐܟ̈ܐ ܕܐܝܬܘܗܝ ܛܒܐ ܝܕܥܝܢ ܐܢܚܢܢ ܘܒܗܿ ܒܝܕܥܬܐ ܒܠܚܘܕ ܠܣܓܕܬܗ ܡܬܬܪܣܝܢ ܐܢܚܢܢ ܿ ܘܓܠܝܐ ܗܝ ܕܐܦ ܡ̈ܠܐܟܐ ܐܝܟ ܕܪܡܝܢ ܡܢܢ ܒܟܝܢܐ ܪܡܝܢ ܐܦ ܒܝܕܥܬܐ ܗܕܐ ܕܝܢ ܕܠܐܝܬܘܬܗ ܕܐܠܗܐ ܢܚܙܐ ܠܐ  ܠܢ ܘܐܦ ܠܐ ܠܗܢܘܟ ܫܠܝܛ ܿ ܠܢ ܕܝܢ ܐܦܠܐ ܠܗܘܢ ܠܡܠܐܟ̈ܐ ܕܢܚܙܐ ܫܠܝܛ ܟܡܐ ܕܗܢܐ ܦܓܪܐ ܕܟܝܢܢ ܥܛܝܦܝܢ ܐܢܚܢܢ ܿ ܓܠܝܐ ܗܝ ܓܝܪ ܗܕܐ ܘܟܘܠ ܐܢܫ ܡܘܕܐ ܒܗܿ ܿ ܕܟܠܡܕܡ ܕܚܿܙܐ ܠܗܿܘ ܗܘ ܕܒܪ ܕܡܘܬܗ ܗܘ ܚܿܙܐܼ ܘܐܢ ܕܝܢ ܐܢܫ ܕܠܐ ܒܝܕܥܬܐ ܢܣܒܪ ܕܗܕܐ ܕܐܬܐܡܪܬ ܡܚܝܠܐ ܗܝ . ܚܙܝܢ ܐܢܚܢܢ ܠܡ ܓܝܪ ܐܦ ܠܫܡܫܐ ܐܦ ܠܣܗܪܐ ܘܐܦ ܠܟ̈ܘܟܒܐ ܿ ܘܬܘܒ ܐܦ ܠܟ̈ܐܦܐ ܘܠܕܗܒܐ ܘܠܣܐܡܐ݀ ܘܐܟܚܕܐ ܐܦ ܠܐܪܥܐ ܘܠܝܡܐ ܘܠܚܝܘ̈ܬܐ ܟܘܠܗܝܢ ܘܠܐ ܗܘܐ ܒܢ̈ܝ ܕܡܘܬܗܝܢ ܐܢܚܢܢ ܠܡ ܕܗܿܢܝܢ ܐܠܐ ܢܐܠܦ ܗܘ ܕܗܼܢܝܢ ܐܡܪ . ܕܐܦܢ ܡܦܪܫܢ ܐܢܝܢ ܗܢܝܢ ܐܢܝܢ ܓܝܪ ܒܐܝܬܘܬܐ ܕܝܢ ܐܝܬ ܗܘ ܡܕܡ ܕܠܐ ܡܬܚܙܐ ܐܝܟ ܕܠܐ ܓܫܘܡ . ܘܐܝܬ ܗܘ ܡܕܡ ܕܡܬܚܙܐ ܐܝܟ ܕܓܘܫܡܐ ܗܘ ܿ ܦܘܣܩܢܐ ܗܟܝܠ ܩܕܡܝܐ ܿ ܟܠܗܝܢ ܗܿܢܝܢ ܐܝܟ ܒܢ̈ܬ ܚܕ ܓܢܣܐ ܡܦܪܫ ܕܐܝܬܘܗܝ ܓܘܫܡܐ ܿ ܘܓܘܫܡܐ ܗܘ ܗܟܝܠ ܠܓܘܫܡܐ ܚܿܙܐ . ܕܗܿܘ ܕܡܬܚܙܐ ܿ ܐܦܢ ܡܫܓܢܝܢ ܐܢܝܢ ܕܡܘ̈ܬܗܘܢܿ ܕܗܠܝܢ ܡܛܠ ܬܨܒܝܬܐ ܕܘܡܦܟܘܬܐ ܕܟܘܠ ܿ ܕܓܘܚܟܐ ܗܝ ܓܝܪ ܗܕܐ ܕܐܢ 

<pb n="21"/>

ܨܡܚܗ ܕܕܗܒܐ ܡܛܠ ܕܦܐܐ ܠܚܙܬܐ݀ ܘܚܙܬܗ ܕܩܛܡܐ ܡܛܠ ܕܠܐ ܦܐܝܐ ܠܐ ܬܪ̈ܝܗܘܢ ܢܬܩܪܘܢ ܓܘܢ̈ܐ ܗܘ ܡܕܡ ܕܐܝܢ ܒܫܪܪܐ ܐܝܬܝܗܘܢܿ ܓܘܢ̈ܐ ܐܢܘܢ ܓܝܪ ܬܪ̈ܝܗܘܢ ܐܦܢ ܦܪ̈ܝܫܝܢ ܚܘܬܐ ܓܝܪ ܫܘܝܐܝܬ ܠܬܪ̈ܝܗܘܢ ܡܫܬܘܬܦܐ ܗܟܢܐ ܗܟܝܠ ܟܠܗܘܢ ܓܘܫ̈ܡܐ ܕܐܝܬܝܗܘܢ ܡܬܚܙܝܢ̈ܐ . ܐܦܢ ܡܦܪܫܝܢ ܘܡܫܓܢܝܢ ܒܕܡܘܬܗܘܢ ܠܐ ܡܕܡ ܟܠܐ ܕܢܐܡܪ ܕܡܝܬܪ̈ܝܢ ܓܘܫܡ̈ܐ ܡܢ ܓܘܫ̈ܡܐܼ ܒܪ ܕܝܢ ܟܘܠܗܘܢ ܓܘܫ̈ܡܐ ܐܢܘܢܿ ܕܡܛܠ ܗܕܐ ܝܬܝܪܐܝܬ ܿ ܘܐܦ ܠܐ ܡܣܬܓܕ ܗܘ ܡܕܡ ܕܡܬܚܙܐ ܡܢ ܗܿܘ ܡܕܡ ܕܚܿܙܐ ܠܗ ܿ ܡܛܠ ܕܡܕܪܟ ܗܘ ܠܗ ܿ ܐܢ ܗܟܝܠ ܚܼܙܬ ܗܼܝ ܗܝܠܐ ܠܗܿܘ ܡܕܡ ܕܡܢ ܐܝܬܘܬܗ ܗܘ ܕܐܠܗܐ ܡܛܠ ܕܣܓܝ ܕܡܝܐ ܠܗ ܿ ܘܒܪܬ ܓܢܣܗ ܗܝ . ܐܬܼܬ ܠܚܘܬܗ . ܘܠܐ ܡܕܡ ܝܬܝܪ ܡܬܒܥܐ ܕܢܐܡܪ . ܠܘܩܒܠ ܗܕܐ ܫܘܥܝܬܐ ܕܠܝܬ ܠܗܿ ܛܥܡܐ ܘܛܟܣܐ ܿ ܘܐܢ ܕܝܢ ܪܓܬܗ ܠܗܿܘ ܚܝܠܐ ܕܐܬܚܙܝ ܠܗܿ . ܗܿܘ ܡܕܡ ܕܡܝܬܪ ܗܘ ܡܢ ܟܘܠ ܿ ܡܕܡ ܐܣܗܕ ܥܠܝܗܿ ܿ ܗܼܘ ܗܢܐ ܫܢܝܐ ܟܕ ܐܣܒܪ ܕܫܡܐ ܕܒܝܫܬܐ ܣܡ ܠܗܿ ܿ ܘܐܘܕܝ ܠܗ ܕܝܢ ܕܐܝܬܘܬܐ ܗܝ ܛܒܬܐ ܿ ܐܝܿܕܐ ܓܝܪ ܬܚܘܝܬܐ ܐܝܬ ܥܠ ܫܦܝܪܘܬܗܿ ܕܛܒܬܐ ܕܪܒܐ ܡܢ ܗܕܐ ܕܬܪܓ ܠܛܒܐ . ܀ ܀ ܀
</p>
</div>
<div type="section" n="25"><head type="editorial">25</head>
<p xml:lang="syr">
ܘܐܡܼܪ ܕܝܢ ܥܠܝܗܿ ܿ ܕܢܣܒܬܗ ܠܡ ܘܒܠܥܬܗ ܐܝܟܢܐ ܠܡ ܕܐܦ ܡܒܛܢ ܬܒܛܢ ܡܢ ܐܝܬܘܬܗ ܕܐܠܗܐ ܕܠܩܘܒܠܗܿ ܘܠܚܝ̈ܠܘܬܐ ܠܡ ܕܝܠܗ ܦܠܓܬܗܿ . ܐܘ ܟܢܐ ܪܒܐ ܠܠܘܬܗ ܕܗܢܐ ܫܢܝܐ ܕܐܿܡܪ ܕܠܐ ܒܠܚܘܕ ܠܡ ܡܚܙܐ ܚܼܙܬܗ ܐܠܐ ܐܦ ܪܓܬܗ ܿ ܘܠܐ ܒܠܚܘܕ ܠܡ ܪܓܬܗ ܿ ܐܠܐ ܐܦ ܒܠܥܬܗ ܿ ܘܠܐ ܒܠܚܘܕ ܠܡ ܒܥܠܬܗ ܿ ܐܠܐ ܐܦ ܠܒܝܟܐ ܠܗ ܿ ܘܟܠܗܝܢ ܗܿܢܝܢ ܕܝܢ ܓܠܝܐܝܬ ܠܟܝܢ̈ܐ ܕܠܩܘܒܠܐ ܝܙܦܢ ܘܡܒܛܠܢ ܠܗܘܢܿ ܘܕܒ̈ܢܝ ܓܢܣܐ ܐܢܘܢ ܬܪ̈ܝܗܘܢܿ ܡܠܝܐܝܬ ܘܡܝܬܪܐܝܬ ܡܘܕܝܢ. ܐܢ ܓܝܪ ܟܕ ܡܬܚܡܬܐ ܗܕܐ ܕܬܚܙܝܬܐ ܗܝ ܕܝܕܥܬܐ ܘܐܢ ܬܘܒ ܟܕ ܪܓܐ ܒܠܥܬܗ ܠܗܿܘ ܕܐܬܚܙܝ ܠܗܿ ܓܠܝܐܝܬ ܕܟܝܢܐ ܗܝ ܗܕܐ ܕܐܝܬ ܠܗ ܫܘܬܦܘܬܐ ܥܡ ܚܒܪܗ ܐܠܘ ܓܝܪ ܡܠܝܐܝܬ ܐܝܬܝܗܘܢ ܗܘܘ ܣܩܘܒ̈ܠܐ ܠܐ ܡܬܘܡ ܫܠܡܝܢ ܗܘܘ ܿ ܘܢܩܦܝܢ ܗܘܘ ܠܚ̈ܕܕܐ ܀ ܀ ܀
</p>
</div>
<div type="section" n="26"><head type="editorial">26</head>
<p xml:lang="syr">
ܘܠܐ ܕܝܢ ܬܘܒ ܐܬܒܝܢ ܗܼܘ ܒܪܒܪܝܐ ܒܗܕܐ ܕܗܿܘ ܚܝܠܐ ܕܡܢ ܐܠܗܐ ܐܫܬܕܪ . ܐܢ ܕܠܐ ܓܫܘܡ ܐܝܬܘܗܝ ܐܦܠܐ ܚܕ ܦܣܩܐ ܘܦܘܠܓܐ ܒܡܩܒܠ ܗܘܐ ܘܠܐ ܡܫܟܚ ܗܘܐ ܡܬܘܡ ܕܢܬܦܠܓ ܒܐܝܬܘܬܗ ܠܗܿܢܝܢ ܚܝܠܘ̈ܬܗ ܕܠܩܘܒܗܿ. ܘܐܦ ܠܐ ܕܢܬܒܠܥ ܗܘܐ݀ ܗ݀ܘ ܓܝܪ ܕܕܠܐ ܓܫܘܡ ܗܘ ܒܐܝܢܐ ܐܣܟܡܐ ܡܬܒܠܥ ܿ ܘܐܢ ܕܝܢ ܓܘܫܡܐ ܗܘܐ ܟܘܠ ܓܘܫܡܐ ܕܡܬܦܣܩ ܘܡܬܩܛܥ ܿ ܒܐܝܢܐ ܕܗܘ ܐܣܟܡܐ ܡܬܩܛܠ ܠܗ ܘܒܛܠ ܘܕܢܚܐ ܚܝ̈ܘܗܝ ܬܘܒ ܠܐ ܡܫܟܚ ܿ ܘܡܟܝܠ ܐܢ ܕܠܐ ܓܫܘܡ ܗܘܐ ܗܿܘ ܚܝܠܐ ܕܐܫܬܕܪ ܡܢ ܛܒܐ ܠܝܬ ܗܘܐ ܠܗܿ ܦܘܪܣܐ ܿ ܐܦ ܠܐ 

<pb n="22"/>

ܕܢܬܒܠܥ ܘܐܦܠܐ ܕܢܬܦܠܓ ܠܣܓܝ̈ܐܐ ܘܒܛܠܬ ܠܗܿ ܘܫܬܩܬ ܐܦ ܗܟܢܐ ܡܠܝܐܝܬ ܫܘܥܝܬܗܘܢܿ ܘܐܢ ܕܝܢ ܓܘܫܡܐ ܐܝܬܘܗܝ ܐܬܩܼܛܥ ܠܗ ܿ ܘܐܬܒܚܠ ܠܗ ܡܠܝܐܝܬ ܡܢܗܿ ܕܒܝܫܬܐ ܗܕܐ ܕܩܫܝܐ ܗܝ ܘܒܝܫܐ . ܣܓܝ ܠܨܥܪܗܿ ܿ ܕܛܒܐ . ܗܿܢܘ ܕܝܢ ܚܝܠܬܢܝܐ . ܗܝ ܣܓܝ ܠܒܘܛܠܗܿ ܘܠܫܪܝܗܿ ܕܫܘܥܝܬܗܘܢܿ ܓܘܫܡܐ ܓܝܪ ܗܼܘ ܐܝܢܐ ܕܗܼܘ ܒܗ ܕܢܫܥܒܕܝܗܿ ܿ ܠܒܝܫܬܐ ܘܢܙܝܟܗܿ ܿ ܗܿܘ ܐܝܢܐ ܕܗܢܐ ܟܘܠܗ ܢܟܝܢܐ ܘܨܥܪܐ ܒܟܝܢܐ ܕܝܠܗ ܣܝܒܪ ܐܝܟܢܐ ܕܢܣܬܒܪ ܕܐܒܕ ܠܗ ܘܐܬܚܒܠ݀ ܗܕܐ ܗܝ ܓܝܪ ܕܓܘܫܡܐ ܕܢܬܦܣܩ ܘܡܬܦܠܓ ܀ ܀ ܀
</p>
</div>
<div type="section" n="27"><head type="editorial">27</head>
<p xml:lang="syr">
ܘܗܕܐ ܕܝܢ ܕܣܟܠܐ ܬܘܒ ܘܠܠܐ ܡܢ ܗܿܢܝܢ . ܕܟܕ ܨܿܒܐ ܠܡ ܐܠܗܐ ܕܢܫܘܙܒ ܐܪܥܗ ܡܢ ܒܝܫܬܐ . ܗܿܘ ܡܕܡ ܠܡ ܕܡܢ ܟܝܢܐ ܗܘ ܿ ܕܢܦܫܗ ܥܪܛܠܐܝܬ ܐܫܠܡ ܠܨܥܪܐ ܒܝܫܐ . ܘܠܚܒܠܐ ܿ ܘܗܿܘ ܡܕܡ ܕܡܢ ܐܝܬܘܬܗ ܗܘ ܿ ܘܚܿܛܐ ܥܡܗܿ ܿ ܗܕܐ ܕܐܦܢ ܫܥܬܐ ܚܐ ܐܘ ܢܘܩܕܬܐ ܕܙܒܢܐ ܕܬܚܫ ܬܚܛܐ . ܣܟܠܐ ܗܝ ܘܒܝܫܐ ܝܬܝܪ ܡܢ ܟܠ ܡܕܡ ܘܟܡܐ ܡܝܬܪܐ ܗܘܬ ܗܕܐ ܕܐܪܥܐ ܬܫܬܠܡ ܗܘܐ ܿ ܘܠܐ ܐܝܬܘܬܗ ܕܐܠܗܐ ܬܬܠܒܟ . ܐܢ ܓܝܪ ܫܘܥܠܝܗܿ ܕܗܝܠܐ ܕܒܫܓܘܫܝܐ ܿ ܘܡܐܬܝܗܿ ܕܥܼܠ ܐܪܥܐ ܠܐ ܣܝܒܪ ܿ ܐܝܟܢܐ ܠܐ ܝܬܝܪܐܝܬ ܗܕܐ ܠܐ ܡܣܝܒܪ ܗܘܐ ܗܕܐ ܥܒܕܘܬܐ ܘܫܘܥܒܕܐ . ܕܡܕܡ ܕܡܢ ܟܝܢܗ ܗܘ ܕܐܠܗܐ . ܘܠܐ ܒܝܫܬܐ ܡܢ ܚܛܗ̈ܝܗܿ ܘܡܢ . ܣܟ̈ܠܘܬܗܿ ܠܐ ܬܫܠܐ . ܘܐܠܗܐ ܥܡܗܿ ܢܚܛܐ ܒܝܕ ܚܝܠܗ ܗܘ ܕܡܢܗܿ ܢܦܩܼ ܘܐܫܬܕܪ ܕܡܢ ܗܕܐ ܕܡܝܐ ܕܠܐ ܐܠܗܐ ܨܿܒܐ ܗܘܐ ܕܢܫܕܪ ܗܿܘ ܡܕܡ ܕܡܢ ܐܝܬܘܬܗ ܗܘ ܿ ܕܥܡܗܿ ܕܗܿܝܠܐ ܢܚܛܐ . ܘܐܦܠܐ ܗܼܘ ܚܝܠܐ ܡܬܛܦܝܣ ܗܘܐ ܘܡܫܬܿܡܥ ܗܘܐ . ܘܥܬܐ ܘܪܘܫܥܐ ܿ ܡܛܠ ܕܢܚܪܪ ܐܪܥܐ ܗܝ . ܕܥܕܟܠ ܠܐ ܐܬܢܣܒܬ ܗܘܬ ܐܠܐ ܥܬܝܕܐ ܗܘܬ ܕܬܬܢܣܒ ܐܝܟ ܗܿܘ ܕܠܐ ܡܫܟܚܐ ܗܘܬ ܕܐܚܪܢܐܝܬ ܐܠܗܐ ܠܗܿ ܠܗܕܐ ܐܪܥܐ ܢܥܕܪ ܀ ܀ ܀ 
</p>
</div>
<div type="section" n="28"><head type="editorial">28</head>
<p xml:lang="syr">
ܘܿܠܐ ܕܝܢ ܕܢܚܙܐ ܟܡܐ ܡܚܝܠܘܬܐ ܡܕܓܠ ܥܠ ܐܠܗܐ ܡܢܝ ܓܠܝܐܝܬ ܗܘ ܕܠܘܩܒܠ ܐܠܗܐ ܒܫܢܝܘܬܐ ܡܠܠ . ܐܝܟ ܐܢܫ ܕܚܠ ܨ̈ܒܘܬܐ ܕܝܬܡ̈ܐ ܐܡܿܪ ܕܝܢܐ . ܘܡܢ ܩܛܝܪ ܡܘܕܐ ܥܠ ܡܚܝܠܘܬܗ ܐܝܟܢܐ ܕܢܫܬܡܠܐ ܘܢܙܟܐ ܿ ܕܝܢܗ ܿ ܐܝܟ ܐܢܫ ܓܝܪ ܕܠܩܘܒܠܐ ܕܠܗܿ ܒܝܫܬܐ ܕܡܠܝܐܝܬ ܠܐ ܐܝܬܝܗܿ ܡܥܕܪ . ܕܟܘܠ ܡܕܡ ܠܐ ܠܘܩܒܠ ܐܠܗܐ ܣܥܼܪܬ ܿ ܐܡܼܪ ܕܐܫܬܼܥܠܝܬ ܠܡ ܥܠܘܗܝ . ܘܨܒܼܬ ܠܡ ܕܬܥܘܠ ܠܕܝܠܗ ܿ ܘܚܪܝܬܐ 

<pb n="23"/>

ܗܕܐ ܕܒܝܫܐ ܡܢ ܟܠ ܡܕܡ ܠܘܩܒܠ ܐܠܗܐ ܕܠܒܟܼܬ ܠܡ ܟܝܢܗܿ ܘܙܼܟܬܗ ܠܡ ܗܢܐ ܟܘܠܗ ܙܒܢܐ . ܘܡܦܣܩܐ ܠܗ ܠܡ ܠܗܢܐ ܗ݀ܘ ܡܕܡ ܕܠܐ ܡܫܟܚܐ ܠܩܛܥ̈ܐ ܠܡ ܕܠܐ ܟܣܐ . ܘܚܢܩܐ ܠܗ ܘܐܠܨܐ ܠܗ ܒܗ ܿ ܘܥܒܕܐ ܠܗ ܠܡ ܠܗ ܫܘܬܦܐ ܒܟܘܠܗܘܢ ܣܘܥܪ̈ܢܝܗܿ ܒܝܫ̈ܐ . ܘܒܦܚܙܬܗܿ ܘܐܠܗܐ ܠܡ ܠܐ ܐܫܟܚ ܐܦܠܐ ܕܐܬܪܐ ܕܝܠܗ ܒܐܣܟܡܐ ܐܚܪܢܐ ܚܝܨܐܝܬ ܢܫܘܙܒ ܘܐܦ ܠܐ ܗܕܐ ܢܛܪ ܕܕܠܐ ܚܛܗ̈ܐ ܢܗܿܘܐ . ܗܕܐ ܕܝܐܝܐ ܘܦܐܝܐ ܠܟܝܢܗ ܿ ܗܢܼܝܢ ܓܝܪ ܐܝܠܝܢ ܕܥܡ ܗܝܠܐ ܡܪܫܥ ܘܡܥܘܠ ܗܘ ܚܝܠܐ ܕܡܢ ܐܝܬܘܬܗ ܘܡܢ ܟܝܢܗ ܿ ܢܦܼܩ ܓܠܝܐܝܬ ܥܠܘܗܝ ܗܘ ܡܬܐܡܪܢ ܕܕܝܠܗ ܐܝܬܝܗܘܢ ܕܗܿܘ ܕܫܕܪܗ . ܗܟܢܐ ܗܟܝܠ ܟܘܠܗܿ ܚܝܠܬܢܘܬܐ ܕܒܝܫܬܐ ܠܘܩܒܠ ܐܠܗܐ ܡܿܣܗܕ ܘܥܠ ܐܠܗܐ ܕܝܢ ܡܡܪܚ ܕܢܐܡܪ ܕܗܠܝܢ ܟܠܗܝܢ ܕܠܝܬ ܠܗܝܢ ܐܣܝܘܬܐ ܣܝܒܪ ܡܢܗܿ ܕܒܝܫܬܐ . ܀ ܀ ܀
</p>
</div>
<div type="section" n="29"><head type="editorial">29</head>
<p xml:lang="syr">
ܐܡܼܪ ܕܝܢ ܒܬܪܗܝܢ ܕܗܿܢܝܢ . ܕܕܡܟܗܿ ܠܡ ܠܗܝܠܐ ܗܘ ܚܝܠܐ ܠܡ ܕܡܢ ܐܠܗܐ ܐܫܬܕܪ ܿ ܐܝܟ ܠܘܚܫܬܐ ܠܪܚܫܐ ܿ ܘܠܐ ܒܠܚܘܕ ܕܠܐ ܦܝܣܐ . ܗܿܢܝܢ ܕܡܠܝܐܝܬ ܕܠܩܘܒܠܐ ܐܢܝܢ ܒܡܠܬܗ ܡܡܙܓ. ܘܗܿܢܝܢ ܕܠܝܬ ܠܗܿ ܦܘܪܣܐ ܕܒܟܝܢܐ ܡܫܟܚܢ ܕܢܗܘܝܢ ܒܒܕܝܐ ܕܝܠܗ ܡܫܬܥܐ . ܐܠܐ ܐܦ ܕܠܩܘܒܠܐ ܕܗܿܘ ܡܕܡ ܕܨܿܒܐ ܐܦ ܗܪܟܐ ܡܥܬܪ ܕܢܐܡܪ ܡܢ ܬܪ̈ܝܗܘܢ ܠܡ ܓܝܪ ܗܠܝܢ ܐܝܟ ܕܐܡܼܪ ܒܪܐ ܐܠܗܐ ܟܠܡܕܡ ܘܦܓܪܗ ܠܡ ܕܒܪ ܐܢܫܐ ܐܝܬܘܗܝ ܕܒܝܫܬܐ ܿ ܘܢܦܫܗ ܠܡ ܕܛܒܐ . ܐܢ ܒܚܕܐ ܕܡܘܬܐ ܐܝܬܝܗܿ . ܘܐܢ ܡܪܟܒܬܐ ܗܝ ܡܢ ܕܠܩܘܒܠܐ ܗܕܐ ܕܬܪܬܝܗܝܢ ܒܬܪ ܩܠܝܠ ܡܚܘܝܢ ܐܢܚܢܢ ܕܐܦܠܐ ܚܕܐ ܬܚܘܝܬܐ ܐܝܬ ܠܗܝܢ . ܦܓܪܐ ܓܝܪ ܗܼܘ ܡܢܗ ܘܒܗ ܐܦܠܐ ܡܕܡ ܡܢ ܒܝܫ̈ܬܐ ܠܐ ܡܬܦܪܣ ܐܦܠܐ ܣܿܥܪ ܿ ܠܐ ܓܝܪ ܩܿܛܠ ܘܐܦܠܐ ܓܐܪ ܘܐܦܠܐ ܓܿܢܒ ܿ ܘܐܦܠܐ ܡܕܡ ܐܚܪܝܢ ܡܢ ܗܿܢܝܢ ܕܥܘܠܐ ܣܿܥܪ ܟܕ ܢܦܫܐ ܒܗ ܠܝܬ ܿ ܟܕ ܗܐ ܡܛܠ ܗܿܢܝܢ ܗܘ ܘܐܝܠܝܢ ܕܐܟܘܬܗܝܢ ܝܬܝܪܐܝܬ ܐܬܦܪܣ ܡܢܝ ܩܘܝܡܐ ܕܪܫܢܘܬܐ ܐܚܪܬܐ ܕܠܩܘܒܠܐ ܘܡܘܙܓܐ ܕܠܩܘܒܠܐ ܐܝܟܢܐ ܠܡ ܕܬܫܬܟܚ ܥܠܬܗܘܢ ܕܚܛܗܐ ܿ ܐܢ ܗܟܝܠ ܡܘܙܓܐ ܗܘ ܕܢܦܫܐ ܕܛܒܐ ܕܥܡ ܦܓܪܐ ܕܒܝܫܬܐ ܝܗܒ ܥܠܬܐ ܠܚܛܗ̈ܐ ܕܒܢ̈ܝ ܐܢܫܐ ܗܘ ܓܝܪ ܒܠܚܘܕܘܗܝ ܡܢܗ ܘܠܗ ܦܓܪܐ ܘܠܐ ܚܛܐ . ܡܝܬܪܐ ܗܘܬ ܕܠܐ ܢܬܡܙܓ ܐܝܟ ܒܕܝܗܘܢ ܗܿܘ ܚܝܠܐ ܕܛܒܐ ܥܡ ܒܝܫܬܐ ܗܝ ܕܠܐ ܐܝܬܝܗܿ . ܐܦܠܐ ܓܝܪ ܡܕܡ ܐܡܝܢܐܝܬ ܡܢ ܚܛܗ̈ܐ ܕܒܢ̈ܝ ܐܢܫܐ ܡܣܬܥܪ ܗܘܐ ܠܓܡܪ ܐܘ ܗܿܘܐ ܗܘܐ . ܐܝܢܐ ܓܝܪ ܩܛܠܐ ܐܝܬ ܗܘܐ ܟܕ ܗܿܘ ܕܡܬܩܛܠ ܠܝܬ ܗܘܐ ܐܠܘ ܠܐ ܒܝܕ ܡܘܙܓܐ ܕܗܿܢܝܢ ܕܠܩܘܒܠܐ ܐܝܟ ܡܠܬܗܘܢ ܕܓܘܚܟܐ ܗ݀ܘܐ ܗܘܐ ܥܠܡܐ ܘܐܝܢܐ ܓܘܪܐ ܐܝܬ ܗܘܐ ܟܕ ܒܦܓܪܐ ܠܝܬ ܗܘܐ . ܘܟܕ ܗܼܘ ܡܢܗ 

<pb n="24"/>

ܘܒܗ ܠܐ ܐܓ . ܐܠܘ ܠܐ ܢܦܫܐ ܗܝ ܕܐܫܬܕܪܬ ܠܗ ܡܢ ܛܒܐ . ܚܕܐ ܗܝ ܕܝܢ ܡܢ ܬܪܬܝܢ ܐܘ ܓܝܪ ܕܒܡܕܒܪܢܘܬܗ ܕܛܒܐ ܙܕܩ ܕܢܐܡܪ ܕܐܬܩܪܒ ܠܚ̈ܕܕܐ ܗܿܢܝܢ ܕܠܩܘܒܠܐ ܐܝܟܢܐ ܕܢܗܘܐ ܥܠܡܐ ܡܢ ܛܒܐ ܘܐܚܪܢܐܝܬ ܗܼܘܝܘ ܐܝܬܘܗܝ ܥܠܬܐ ܕܒܝܫ̈ܬܐ ܕܒܢ̈ܝ ܐܢܫܐ ܐܢ ܒܨܒܝܢܗ ܐܬܚܫܚ ܒܗܿ ܒܒܝܫܬܐ ܠܘܩܒܠ ܗܿܢܘܢ ܕܐܬܒܪܝܘ ܐܘ ܒܩܛܝܪ̈ܐ ܐܬܕܒܪ ܡܢ ܒܝܫܬܐ ܘܒܪܫܥܬܗ ܢܣܒܼܬ ܠܗܿ ܙܟܘܬܐ ܗܼܝ ܒܝܫܬܐ ܠܘܩܒܠ ܛܒܐ ܿ ܬܘܒ ܓܝܪ ܐܡܿܪ ܐܢܐ ܿ ܕܐܝܢܐ ܩܛܠܐ ܐܝܬ ܗܘܐ ܿ ܐܠܘ ܠܝܬ ܗܘܐ ܒܪ ܐܢܫܐ ܿ ܘܠܐ ܣܝܦܐ ܘܠܐ ܡܕܡ ܐܚܪܝܢ ܡܐܢܐ ܩܛܘܠܐ ܐܠܘ ܠܐ ܒܝܕ ܚܘܠܛܢܐ ܘܡܘܙܓܐ ܕܗܿܢܝܢ ܕܠܩܘܒܠܐ ܐܬܬܩܢ ܥܠܡܐ ܗܝ ܓܝܪ ܗܝܠܐ ܡܢܗܿ ܘܒܗܿ ܐܦܢ ܗܿܢܘܢ ܗܘܐ ܓܝܪ ܡܝܘܬܐ ܕܠܗ ܬܩܛܘܠ ܿ ܘܓܘܪܐ ܠܐ ܝܕܥܐ ܗܘܬ ܿ ܐܦ ܠܐ ܓܝܪ ܫܘܬܦܘܬܐ ܕܙܘܘܓܐ ܠܘܬܗܿ ܡܣܬܥܪܐ ܗܘܬ ܿ ܘܬܘܒ ܐܦܠܐ ܥܫܘܩܝܐ ܥܫܩܐ ܗܘܬ ܿ ܐܦܠܐ ܓܝܪ ܠܓܡܪ ܕܬܦܫܪ ܘܬܕܘܢ ܐܝܬ ܗܘܐ ܠܗܿ ܕܕܠܐ ܡܠܬܐ ܗܘܬ ܿ ܪܚܡܬ ܟܣܦܐ ܕܝܢ ܕܐܝܬܝܗ ܥܩܪܐ ܕܟܠܗܝܢ ܒܝܫ̈ܬܐ ܘܪܚܡܬ ܟܣܦܐ ܓܝܪ ܠܘܬ ܒܢ̈ܝ ܐܢܫܐ ܗܝ ܡܛܠ ܣܢܝܩܘܬܐ ܕܡܢ ܗܕܐ ܡܚܪܪܐ ܗܘܬ ܗܼܝ . ܘܪܚܡܬ ܬܫܒܘܚܬܐ ܚܫܐ ܗܝ ܕܝܕܥܬܐ ܕܗܼܝ ܗܕܐ ܠܝܬ ܗܘܐ ܠܗܿ ܿ ܕܕܠܐ ܝܕܥܬܐ ܗܘܬ ܿ ܐܣܘܛܘܬܐ ܕܝܢ ܘܙܢܝܘܬܐ ܘܡܚܒܠܘܬܐ ܠܘܬܗܿ ܕܘܟܬܐ ܠܝܬ ܗܘܐ ܠܗܝܢ ܿ ܘܐܝܟܚܕܐ ܓܡܝܪܐܝܬ ܟܠܗܝܢ ܒܝܫ̈ܬܐ ܗܿܢܝܢ ܕܠܘܬ ܒܢܗܝ ܐܢܫܐ ܡܬܚܙܝܢ ܠܐ ܡܬܘܡ ܠܓܡܪ ܐܝܬ ܗܘܝ ܠܗܿ ܠܗܝܠܐ ܩܕܡ ܥܠܡܐ ܘܡܟܝܠ ܠܐ ܗܘܐ ܡܬܦܟܪܘ ܠܐ ܐܬܦܟܪܬ ܒܗܢܐ ܡܘܙܓܐ . ܐܠܐ ܕܠܩܘܒܠܐ ܐܝܟ ܫܪܒܗ ܕܗܿܘ ܫܢܝܐ ܒܕܡܘܬ ܣܘܣܝܐ ܕܐܫܟܚ ܠܗ ܦܩܥܬܐ ܪܗܛܐ ܕܠܐ ܕܚܠܐ ܕܬܕܪܐ ܒܒܝܫ̈ܬܐ . ܗܼܢܝܢ ܓܝܪ ܒܝܫ̈ܬܐ ܕܠܓܡܪ ܠܐ ܐܝܬܝܗܝܢ ܗܘܝ ܩܕܡ ܥܠܡܐ ܗܢܼܝܢ ܗܿܢܝܢ ܡܢ ܕܗܘܐ ܥܠܡܐ ܒܗ ܒܥܠܡܐ ܡܣܬܥܪܢ ܐܦܢ ܓܝܪ ܐܢܫ ܢܣܝܡ ܐܝܟ ܡܠܬܗ ܕܗܿܘ ܕܫܓܝܫܝܢ ܗܘܘ ܘܫܢܝܐܝܬ ܗܘܘ ܠܘܩܒܠ ܚ̈ܕܕܐ ܗܿܢܘܢ ܕܡܢ ܗܝܠܐ ܘܪ̈ܒܘܬܐ ܠܚ̈ܕܕܐ ܒܝܫ̈ܬܐ ܣܿܥܪܝܢ ܗܘܘ ܘܠܘܩܒܠ ܢܘܗܪܐ ܡܬܟܢܫܝܢ ܗܘܘ ܕܢܬܟܬܫܘܢܿ ܐܠܐ ܠܐ ܡܫܟܚ ܕܢܐܡܪ ܕܗܼܘ ܟܠܗ ܚܘܫܒܢܐ ܕܒܝܫ̈ܬܐ ܕܐܬܡܢܝ ܕܒܝܬ ܒܢ̈ܝ ܐܢܫܐ ܕܠܘܬܗܘܢ ܐܝܬ ܗܘܐ ܿ ܡܛܠ ܕܐܦܠܐ ܡܫܟܚܐ ܗܘܬ ܿ ܕܒܝܫ̈ܬܐ ܗܿܢܝܢ ܐܢܫܗܝܬܐ ܩܕܡ ܕܢܗܘܐ ܒܪ ܐܢܫܐ ܢܣܬܥܪܢ ܗܘܝ ܿ ܘܐܝܟܐ ܡܫܬܟܚܐ ܗܝ ܡܠܬܐ ܕܐܡܼܪ ܕܐܬܢܟܦܬ ܠܡ ܒܝܫܬܐ ܡܢ ܕܐܬܦܟܪܬ ܗܼܝ ܗܕܐ ܕܩܕܡ ܕܬܬܦܟܪ ܐܦ ܠܐ ܕܘܟܪܢܗܝܢ ܕܗܿܢܝܢ ܒܝܫ̈ܬܐ ܕܒܢ̈ܝ ܐܢܫܐ ܐܝܬ ܗܘܐ ܠܗ ܡܢ ܒܬܪ 

<pb n="25"/>

ܕܝܢ ܕܐܬܦܟܪܬ ܒܗܝܢ ܒܗܿܢܝܢ ܡܬܚܣܕܐ ܡܢܐ ܓܝܪ ܡܣܓܦܐ ܠܗ ܠܛܒܐ ܿ ܟܕ ܗܼܝ ܒܗ ܫܓܝܫܐ ܗܘܬ ܿ ܘܠܝܬ ܗܘܐ ܠܗܿ ܗܿܘ ܡܢ ܕܫܓܘܫܝܗܿ ܢܫܘܦܝܘܗܝ ܘܢܫܚܩܝܘܗܝ ܕܬܫܚܠܦܗܿ ܗܘܬ ܓܝܪ ܛܒܐ ܠܓܡܪ ܠܐ ܡܫܟܚܐ ܗܘܬ ܿ ܘܐܢ ܕܝܢ ܡܫܝܚܐ ܗܘܬ ܕܬܥܘܠ ܠܕܘܟܝ̈ܬܐ ܕܠܐ ܕܝܠܗܿ ܙܕܩ ܗܘܐ ܠܗ ܕܐܚܪܢܐܝܬ ܡܢ ܚܐܦܐ ܗܢܐ ܕܠܐ ܝܕܥܬܐ ܢܬܟܣܝܗܿ ܿ ܗܿܝ ܓܝܪ ܕܗܼܝ ܒܗ ܡܢ ܩܕܝܡ ܕܠܐ ܢܟܝܢܐ ܫܓܘܫܝܗܿ ܚܘܼܝܬ ܿ ܗܫܐ ܡܣܬܒܪܐ ܕܡܕܡ ܐܚܪܝܢ ܐܬܬܘܣܦ ܠܗܿ ܿ ܕܒܗܿܘ ܕܠܩܘܒܠܗܿ ܐܝܟ ܕܥܡܗܿ ܗܘ ܫܓܘܫܝܗܿ ܿ ܡܣܓܦܢܐ ܚܼܘܝܬ ܿ ܐܦ ܓܝܪ ܒܢ̈ܝ ܐܢܫܐ ܗܼܢܘܢ ܒܗܘܢ ܒܠܚܘܕܝܗܘܢ ܐܢ ܥܘܠܝܢ ܘܢܨܒܘܢ ܕܡܕܡ ܕܒܝܫ ܢܣܥܪܘܢ ܐܠܐ ܢܫܬܟܚ ܠܗܘܢ ܐܚܪܢܐ ܕܠܩܘܒܠܗ ܥܘܠܗܘܢ ܢܣܥܪܘܢ ܒܛܠܝܢ ܠܗܘܢ ܘܠܚ̈ܕܕܐ ܒܫܠܡܘܬܗܘܢ ܕܠܘܬ ܒܝܫ̈ܬܐ ܒܐܘܝܘܬܐ ܐܚܝܕܝܢ . ܗܼܝ ܕܝܢ ܗܝܠܐ ܐܦܠܐ ܨܿܒܝܐ ܗܘܬ ܿ ܐܦܠܐ ܓܝܪ ܚܘܫܒܐ ܐܝܬ ܗܘܐ ܠܗܿ ܕܕܠܐ ܡܠܬܐ ܗܘܬ ܿ ܘܐܦܠܐ ܡܫܟܚܐ ܗܘܬ ܕܒܠܚܘܕܝܗܿ ܗܘܬ ܿ ܘܡܢܗܿ ܘܠܗܿ ܐܝܬܝܗܿ ܗܘܬ ܀ ܀ ܀
</p>
</div>
<div type="section" n="30"><head type="editorial">30</head>
<p xml:lang="syr">
ܘܡܟܝܠ ܗܿܝ ܕܡܢ ܡܢܝ ܐܬܩܪܝܬ ܗܝܠܐ ܒܝܕ ܢܦܫܐ ܗܘ ܒܫܪܪܐ ܕܡܢ ܛܒܐ ܗܝ ܗܝܠܐ ܡܬܐܠܨܐ ܕܬܣܬܒܪ ܕܐܬܬܘܣܦ ܠܗ ܠܣܘܥܪܢܗ ܕܒܝܫܘܬܗ ܗܝ ܕܠܐ ܝܕܥܐ ܗܘܬ ܠܗ ܿ ܡܬܪܫܝܐ ܗܘܬ ܓܝܪ ܒܫܓܘܫܝܐ ܕܩܕܡ ܥܠܡܐ ܗܿܘ ܕܠܢ ܠܐ ܓܠܐ ܗܘܐ ܿ ܘܠܐ ܡܚܙܐ ܗܘܬ ܿ ܝܠܦܬ ܕܝܢ ܕܬܣܥܘܪ ܗܿܢܝܢ ܒܝܫ̈ܬܐ ܕܓܠܝܢ ܘܡܬܚܙܝܢ ܡܥܪܘ ܐܥܝܪܬܗ ܗܟܝܠ ܠܪܚܫܐ ܗܝ ܠܘܚܫܬܐ ܘܠܐ ܕܡܟܬܗ ܐܝܟ ܕܐܡܼܪ ܗܘ ܀ ܀ ܀
</p>
</div>
<div type="section" n="31"><head type="editorial">31</head>
<p xml:lang="syr">
ܐܢ ܕܝܢ ܢܐܡܪ ܕܠܐ ܠܡ ܨܿܒܐ ܗܘܐ ܐܠܗܐ ܕܢܗܘܐ ܥܠܡܐ ܿ ܢܫܬܐܠ ܕܡܢ ܗܘܐ ܗܿܘ ܕܨܿܒܐ ܗܘܐ . ܠܡܐ ܟܝ ܒܝܫܬܐ ܗܿܝ ܕܠܐ ܝܕܥܐ ܗܘܬ ܿ ܘܡܢܘ ܟܝ ܕܝܢ ܗ݀ܘ ܕܬܩܢ ܡܢ ܬܪ̈ܝܗܘܢ ܗܢܐ ܟܠܡܕܡ݀ ܠܡܐ ܟܝ ܗܼܝ ܗܝܠܐ ܿ ܡܕܝܢ ܬܡܝܗ ܗܘ ܣܘܥܪܢܗ ܿ ܘܐܠܐ ܠܡܐ ܟܝ ܗܼܘ ܐܠܗܐ ܠܐ ܨܿܒܐ ܗܘܐ ܿ ܘܒܛܝܪܐ ܗܘ ܐܬܕܒܪ ܿ ܡܕܝܢ ܝܬܝܪܐܝܬ ܗܼܘܝܘ ܐܫܬܥܒܕ ܘܠܐ ܗܘܐ ܡܫܥܒܕܘ ܫܥܒܕ ܘܝܬܝܪܬܐ ܗܝ ܗܕܐ ܐܝܟ ܕܐܡܼܪ ܗܿܘ ܕܢܬܕܡܪ ܒܚܟܡܬܗ ܕܛܒܐ ܕܐܬܕܒܪܬ ܒܩܛܝܪܐ ܠܣܘܓܦܢܐ ܘܠܢܟܝܢܐ ܕܗܿܢܘܢ ܕܐܒܪܝܘ ܗܿܢܝܢ ܓܝܪ ܐܝܠܢ ܕܡܡܬܘܡ ܠܐ ܐܝܬܝܗܝܢ ܗܘܝ ܒܝܫ̈ܬܐ ܩܕܡ ܕܢܬܩܪܒܘܢ ܕܠܩܘܒܠܐ ܠܚ̈ܕܕܐ ܿ ܐܦ ܠܐ ܫܡܐ ܕܝܠܗܝܢ ܡܫܬܡܗ ܗܘܐ . ܗܢܼܝܢ ܗܠܝܢ ܡܢ ܒܬܪ ܗܘܝܗ ܗܘ ܕܥܠܡܐ ܣܓܝ ܘܪܘܙ ܘܐܝܟܢܐ ܠܐ ܣܟܠܐ ܗܝ ܗܕܐ ܕܢܐܡܪ ܕܟܕ ܨܿܒܐ ܐܠܗܐ ܕܫܓܘܫܝܐ ܕܗܝܠܐ ܗܘ ܕܠܢ ܠܐ ܓܠܐ ܘܠܐ ܝܕܝܥ ܗܘܐ ܢܫܬܩ . ܗܘܐ ܥܠܬܐ ܕܫܓܘܫܝܐ ܕܒܝܫ̈ܬܐ ܗܿܢܝܢ ܕܓܠܝܢ ܘܡܬܚܙܝܢ ܕܒܢ̈ܝ ܐܢܫܐ . ܫܓܘܫܝܗܿ ܓܝܪ ܕܗܝܠܐ ܗܘ ܕܥܕܠ ܠܗ ܒܡܠܬܐ . ܗܘ ܒܠܚܘܕ ܐܿܡܪ ܠܗ ܘܠܐ ܡܫܟܚ ܕܒܥܒܕܐ ܢܚܘܝܘܗܝ 

<pb n="26"/>

ܓܠܝܐܝܬ. ܗܢܼܝܢ ܕܝܢ ܒܝܫ̈ܬܐ ܕܐܝܟ ܕܒܫܘܥܝܬܐ ܡܕܡ ܕܠܐ ܡܫܟܚܐ ܐܡܼܪ ܕܡܢ ܡܘܙܓܐ ܐܢܝܢ ܠܡ ܟܕ ܒܥܝܢ̈ܘܗܝ ܚܙܐ ܗܘ ܗܼܘ ܫܿܢܝܐ ܠܐ ܒܗܬ . ܘܡܟܝܠ ܟܕ ܨܒܐ ܕܢܚܘܐ ܥܠ ܐܠܗܐ ܕܠܐ ܐܝܬܘܗܝ ܥܠܬܐ ܕܥܘܠܗܘܢ ܕܒܢ̈ܝ ܐܢܫܐ ܕܠܩܘܒܠܐ ܕܗܕܐ . ܕܗܼܘܝܘ ܥܠܬܐ ܕܥܠܬܗܘܢ ܡܘܕܐ . ܝܬܝܪ ܡܢ ܕܐܠܘ ܗܕܐ ܒܠܚܘܕܝܗܿ ܡܬܦܪܣ ܗܼܘܐ ܕܢܐܡܪ ܀ ܀ ܀
</p>
</div>
<div type="section" n="32"><head type="editorial">32</head>
<p xml:lang="syr">
ܢܩܪܘܒ ܕܝܢ ܘܢܬܒܩܐ ܒܪܚܡܬ ܫܪܪܐ ܒܗܿܢܝܿܢ ܒܝܫ̈ܬܐ ܕܡܣܬܥܪܢ ܡܢ ܒܢ̈ܝ ܐܢܫܐ ܘܢܚܙܐ ܠܡܢ ܙܕܩܢ . ܡܫܝܚ ܓܝܪ ܐܟܒܪ ܘܐܦ ܕܢܥܠ ܡܘܙܓܗܿ ܕܢܦܫܐ ܕܡܢ ܗܿܢܘܢ ܐܝܟ ܕܣܒܪ ܕܠܩܘܒܠܐ. ܐ݀ܢ ܗܟܝܠ ܗܼܝ ܗܕܐ ܐܡܼܪ ܕܒܚܕܐ ܠܡ ܕܡܘܬܐ ܐܝܬܝܗܿ ܡܢ ܛܒܐ . ܘܐܢ ܬܘܒ ܡܢ ܪܘܟܒܐ ܠܡ ܘܡܘܙܓܐ ܕܗܿܢܝܢ ܕܠܩܘܒܠܐ ܕܠܝܠܐܝܬ ܡܬܚܙܝܐ ܕܐܝܢ ܡܢ ܡܢܬܗ ܗܘ ܕܛܒܐ ܐܝܟ ܫܪܒܗ ܕܪܘܫܥܐ ܕܗܘ ܐܝܬܝܗܝܢ ܘܗܘܝܢ ܒܝܫ̈ܬܐ ܿ ܐܝܬܝܗ ܓܝܪ ܢܦܫܐ ܕܠܐ ܓܫܘܡ ܘܠܓܡܪ ܪܘܟܒܐ ܒܐܝܬܘܬܗ ܝܬܝܪܐܝܬ ܕܣܩܘܒ̈ܠܐ ܠܐ ܡܩܒܠܐ ܗܿܢܘܢ ܓܝܪ ܕܣܒܪ̈ܘ ܥܠܝܗܿ ܕܡܢ ܡܢ̈ܘܬܐ ܡܦܪ̈ܫܬܐ ܡܪܟܒܐ ܠܐ ܗܘܐ ܕܗܼܝ ܐܝܬܘܬܗ ܡܦܪܫܬܐ ܗܝ ܘܡܦܬܟܬܐ ܐܝܬܝܗ ܐܠܐ ܥܠ ܣܘܥܪ̈ܢܝܗܿ ܡܢ ܡܕܡ ܕܡܬܞܚܙܐ ܐܟܬܒܘ ܕܚܕܐ ܡܠܬܐ ܦܫܝܛܬܐ ܕܠܒܟܐ ܠܗ ܠܐ ܐܫܟܼܚܘ ܕܢܥܒܕܘܢ ܥܠܝܗܿ ܐܦܢ ܓܝܪ ܒܕܡܘ̈ܬܐ ܡܦܪ̈ܫܬܐ ܗܿܢܝܢ ܕܡܩܒܠܐ ܒܙܒܢ ܙܒܢ ܐܚܪܢܐܝܬ ܡܫܬܚܠܦܐ ܗܝ ܒܢܦܫܗܿ ܒܪܡ ܕܝܢ ܒܐܝܬܘܬܗ ܡܛܠ ܕܥܿܒܕܐ ܐܝܬܝܗܿ ܕܐܠܗܐ ܕܠܐ ܫܘܚܠܦ ܐܝܬܝܗܿ ܿ ܘܠܐ ܗܘܐ ܡܢ ܨ̈ܒܘܬܐ ܡܦܪ̈ܫܬܐ ܡܪܟܒܐ݀ ܘܗܢܐ ܟܘܠܗ ܪܚܝܩܐ ܡܢ ܡܘܙܓܐ ܕܗܿܢܘܢ ܕܠܩܘܒܠܐ ܿ ܐܝܟ ܟܡܐ ܕܠܐ ܡܫܟܚܐ ܕܬܣܬܒܪ ܗܼܝ ܒܗܿ ܕܓܘܫܡܐ ܗܝ ܿ ܢܣܝܡ ܕܝܢ ܐܝܟ ܡܠܘܗ̈ܝ ܕܓ̈ܠܬܐ ܕܗܘܢ ܿ ܐܢ ܐܦ ܗܕܐ ܢܫܝܚ ܕܢܐܡܪ . ܕܐܦ ܢܦܫܐ ܕܒܪ ܐܢܫܐ ܡܪܟܒܬܐ ܗܝ ܡܢ ܛܒܐ ܘܒܝܫܐ . ܡܢܐ ܟܝ ܠܐ ܗܐ ܐܝܕܥܬܗ ܘܚܫܘܒܬܢܘܬܗ ܣܐܡ ܕܐܝܬܝܗܿ ܕܛܒܐ ܿ ܠܐ ܐܝܕܥܬܗ ܕܝܢ ܐܢ ܐܝܬܗܿ ܣܿܐܡ ܕܒܝܫܐ ܓܠܝܐ ܗܝ ܕܝܢ ܕܠܝܬ ܠܗ ܡܕܡ ܐܚܪܝܢ ܕܢܐܡܪ ܠܒܪ ܡܢ ܗܕܐ . ܐܡܬܝ ܗܟܝܠ ܕܪܓܬܐ ܡܬܙܝܥܐ ܩܫܝܐܝܬ ܐܢ ܡܢ ܦܓܪܐ ܒܠܚܘܕܘܗܝ ܘܐܢ ܡܢ ܗܿܝ ܡܢܬܗܿ ܕܢܦܫܐ ܕܙܕܩܐ ܠܒܝܫܬܐ ܠܡܐ ܟܝ ܗܼܘ ܡܢܗ ܘܒܗ ܣܘܥܪܢܐ ܿܢܦܩܼ ܿ ܘܠܐ ܡܩܕܡ ܒܗ ܒܒܪܐܫܢܐ ܠܘܩܕܡ ܚܘܫܒܐ ܘܒܘܝܢܐ ܘܟܢ ܦܪܫܘܬܐ ܘܐܦ ܓܒܝܘܬܐ ܕܝܠܗ ܕܣܘܥܪܢܐ ܘܗܝܕܝܢ ܗܼܝ ܪܓܬܐ ܠܥܒܕܗ ܕܣܘܥܪܢܐ ܢܦܩܐ . ܡܪܫܘܬܗ ܕܝܢ ܘܡܣܡ ܒܪܫܗܿ ܕܒܝܫܬܐ ܡܢ ܣܘܥܪܢܐ ܗܘ ܘܡܢ ܥܒܕܐ ܗܘܐ . ܘܠܐ ܗܘܐ ܡܢ ܪܓܬܐ ܿ ܐܝܟܢܐ ܕܐܢ ܢܩܘܐ ܗܘ ܚܘܫܒܐ ܕܪܓܬܐ ܒܕܘܟܬܗܿ ܘܠܥܒܕܐ ܘܠܣܘܥܪܢܐ ܠܐ ܢܦܘܩ ܿ ܘܠܘܩܕܡ ܢܬܢܝܚ ܥܒܓܠ . ܟܕ ܕܠܩ ܐܟܚܕܐ 

<pb n="27"/>

ܘܕܟ . ܗܝܕܝܢ ܠܓܡܪ ܗܘ ܠܐ ܡܣܬܒܪ ܕܕܥܘܕܠܝܐ ܗܘ ܘܡܣܡ ܒܪ ܫܐ݀ ܠܐ ܒܠܚܘܕ ܕܓܘܐ ܐܠܐ ܐܦ ܠܐ ܐܢ ܢܬܕܝܢ ܡܢ ܡܝܬܪܘܬܐ ܪܫܝܬܐ ܡܬܚܙܝܐ ܗܟܝܠ ܒܙܕܩܐ ܘܒܘܠܝܬܐ ܕܠܝܕܘܥܬܢܘܬܗܿ ܗܘ ܘܠܚܫܘܒܬܢܘܬܗܿ ܕܢܦܩܫܐ ܚܛܗ̈ܐ ܡܬܣܝܡܝܢ ܕܐܝܬܝܗܘܢ ܘܠܐ ܕܦܓܪܐ ܘܐܦܠܐ ܕܐܚܪܬܐ ܡܢܬܐ ܡܢ ܗܕܐ ܘܡܟܝܠ ܒܝܫܬܐ ܗܝ ܕܕܠܐ ܝܕܥܬܐ ܗܝ ܐܓܗܝܬ ܠܗܿ. ܘܢܘܟܪܝܬܐ ܗܝ ܡܢ ܥܠܬܐ ܕܒܝܫ̈ܬܐ ܕܒܢܝ̈ ܐܢܫܐ ܡܛܠ ܕܐܦܠܐ ܐܝܬܝܗܿ. ܐܝܟ ܡܠܬܗ ܕܝܢ ܕܗܿܘ ܡܬܚܙܝܐ ܕܡܢ ܡܢܬܗ ܗܘ ܕܛܒܐ ܗܼܢܝܢ ܢܦܩܢ ܘܗܘܝܢ . ܐܠܐ ܢܬܚܫܚ ܒܪܚܡܬ ܫܪܪܐ ܒܐܚܪܝܬܐ ܡܠܬܐ݀ ܐܠܘ ܓܝܪ ܟܕ ܠܐ ܝܕܥܐ ܗܘܬ ܗܼܝ ܢܦܫܐ ܕܡܘܬܗܿ ܘܚܝܠܗܿ ܕܪܓܬܐ ܕܠܐ ܒܘܝܢܐ ܠܣܘܥܪܢܐ ܩܿܪܒܐ ܗܘܬ ܡܫܟܚܐ ܗܘܬ ܕܬܟܝܠܐܝܬ ܐܢܫ ܢܐܡܪ ܕܡܢ ܡܢܬܐ ܕܠܐ ܝܕܥܬܐ ܪܕܝܢ ܗܿܢܝܢ ܕܕܠܐ ܒܙܕܩܐ ܡܣܬܥܪܢ ܐܢ ܕܝܢ ܙܒܢ̈ܬܐ ܣܓܝ̈ܐܬܐ ܗܘ ܡܕܥܐ ܘܗܼܝ ܝܕܥܬܐ݀ ܒܙܒܢ ܓܿܒܐ ܘܨܿܒܐ ܐܝܟ ܕܡܬܪܟܢ ܒܨܒܝܢܗܿ ܒܕܘܒܪ̈ܐ ܣܢ̈ܝܐ ܠܗܿ ܠܪܓܬܐ ܘܒܙܒܢ ܕܝܢ ܡܫܬܐܠ ܡܢܗܿ ܬܘܒ ܐܡܬܝ ܕܕܚܠܬܐ ܐܝܕܐ ܕܗܝ ܬܬܟܣܗ ܿ ܐܘ ܪܚܡܬܐ ܕܡܝܬܪܘܬܐ ܬܓܕܗ ܠܘܬܗ ܿ ܓܠܝܐ ܗܝ ܕܗܼܘܝܘ ܡܕܥܐ ܘܗܼܝ ܝܕܥܬܐ ܒܠܚܘܕܘܗܝ ܐܝܬܘܗܝ ܗܿܘ ܕܓܒܐ ܘܣܿܥܪ ܐܢ ܗܼܢܿܝܢ ܕܫܦܝܪ ܡܣܬܥܪܢ ܘܐܢ ܗܿܢܝܢ ܡܢ ܗܿܢܝܢ ܬܚܘ̈ܝܬܐ ܫܘܐܠܗ ܒܝܫܐ ܘܫܪܒܗ ܕܡܢܝ . ܐܦ ܠܐ ܓܝܪ ܡܕܡ ܡܢ ܚܛܗ̈ܝܗܘܢ ܕܒܢ̈ܝ ܐܢܫܐ ܕܡܐ ܕܐܝܬܘܗܝ ܕܗܝܠܐ . ܐܠܐ ܕܢܦܫܐ ܒܠܚܘܕܝܗܿ ܿ ܐܘ ܕܝܠܗ ܕܡܕܥܗܿ ܘܕܝܕܥܬܗܿ ܕܢܦܫܐ . ܗܘ ܕܙܕܩ ܠܡܢܬܗ ܕܛܒܐ ܐܝܟ ܕܗܼܘ ܡܢܝ ܐܡܼܪ ܀ ܀ ܀
</p>
</div>
<div type="section" n="33"><head type="editorial">33</head>
<p xml:lang="syr">
ܘܬܘܒ ܕܝܢ ܥܡ ܗܿܢܝܢ ܐܠܘ ܗܿܢܘܢ ܕܒܢܟܦܘܬܐ ܡܬܢܦܩܝܢ ܗܘܘ ܠܐ ܡܬܙܝܥܝܢ ܗܘܘ ܒܬܐܪܬܗܘܢ ܡܢ ܪܓܬܐ ܡܚܪܪ ܗܘܐ ܠܗ ܐܢܫ ܠܡܕܥܗܘܢ ܘܠܐܝܕܥܬܗܘܢ ܕܗܿܢܘܢ ܕܒܦܚܙܘܬܐ ܐܝܬܝܗܘܢ ܡܢ ܡܪܫܘܬܐ ܘܡܢ ܡܣܡ ܒܪܫܐ ܐܝܟ ܕܗܼܝ ܪܓܬܐ ܢܣܒܐ ܠܗܿ ܿ ܟܘܠܗ ܥܕܠܝܐ ܕܗܿܢܝܢ ܕܡܣܬܥܪܢ ܗܿܝ ܕܡܢ ܡܢܬܗܿ ܗܝ ܠܡ ܕܒܝܫܬܐ ܐܝܟ ܕܗܘ ܐܡܪ ܿ ܐܢ ܕܝܢ ܝܬܝܪܐܝܬ ܠܘܬ ܗܿܢܘܢ ܕܢܟܦܘܬܐ ܡܚܒܝܢ . ܡܫܬܟܚ ܢܘܦܩܐ ܕܥܡܠܐ ܣܓܝܐܐ ܘܡܬܚܙܐ ܕܒܝܕܥܬܐ ܗܘ ܠܟܝܼܢ ܘܬܟܣܝܢ ܪ̈ܓܝܓܬܗ ܕܟܝܢܐ ܿ ܓܠܝܐܝܬ ܡܫܬܟܚܐ ܘܡܬܚܙܝܐ ܕܡܕܥܐ ܗܘ ܘܐܝܕܥܬܐ ܐܝܬܘܗܝ ܕܚܿܛܐ ܘܐܦ ܙܿܟܐ . ܗܘ ܕܬܪ̈ܬܝܗܝܢ ܝܿܕܥ݀ ܡܝܬܪܘܬܐ ܘܐܦ ܒܝܫܬܐ ܀ ܀ ܀
</p>
</div>
<div type="section" n="34"><head type="editorial">34</head>
<p xml:lang="syr">
ܕܡܛܠ ܡܢܐ ܕܝܢ ܐܝܬܝܗ ܒܟܝܢܢ ܪܓܬܐ ܕܚܛܗ̈ܐ . ܒܥܕܢܗ ܐܡܪܝܢ ܐܢܚܢܢ . ܟܕ ܡܚܘܝܢ ܐܢܚܢܢ ܕܗܼܝ ܗܕܐ ܫܠܡܐ ܝܬܝܪܐܝܬ ܠܬܫܒܘܚܬܗ ܬܡܝܗܬܐ ܕܒܪܘܝܢ ܕܗܫܐ ܕܝܢ ܒܒܥܬܐ ܗܕܐ ܢܗܘܐ . ܐܠܐ ܣܦܩܢ ܗܿܢܝܢ ܕܐܬܐܡܪ ܕܠܐ ܡܫܟܚܐ ܕܚܛܗ̈ܝܢ ܕܝܠܢ 

<pb n="28"/>

ܐܝܬܝܗܘܢ ܥܿܒܕܐ ܘܣܘܥܪܢܐ ܕܗܝܠܐ ܐܘ ܕܒܝܫܬܐ ܗܝ ܕܠܐ ܐܝܬܝܗܿ ܐܠܐ ܕܝܠܗ ܕܡܕܥܐ ܒܠܚܘܕ ܘܕܝܠܗܿ ܕܝܕܥܬܐ ܡܫܟܚܐ ܓܝܪ ܕܐܦ ܐܚܪܢܐܝܬ ܢܩܝܡ ܡܠܬܢܿ ܡܢܐ ܓܝܪ ܠܡܐ ܟܝ ܡܕܡ ܐܚܪܝܢ ܐܡܿܪ ܥܠ ܩܛܠܐ ܕܐܝܬܘܗܝ ܐܠܐ ܐܢ ܕܒܝܫܐ ܗܘ ܿ ܘܙܢܝܘܬܐ ܘܓܘܪܐ ܘܓܢܒܘܬܐ ܘܕܓܠܘܬܐ . ܓܠܝܐ ܗܝ ܗܕܐ ܕܝܬܝܪܐܝܬ ܒܝܫ̈ܬܐ ܩܪܝܢ ܠܗܝܢ ܡܢܐ ܗܟܝܠ ܐܢ ܢܩܛܘܠ ܕܝܿܢܐ ܠܗܿܘ ܕܥܿܒܪ ܥܠ ܢܡܘܣܐ ܘܐܼܣܟܠ݀ ܩܛܘܠܐ ܟܝ ܡܣܬܒܪ ܟܕ ܗܐ ܗܼܘ ܣܘܥܪܢܐ ܗܘܼܝܘ ܟܕ ܗܼܘ ܕܗܿܘ ܕܒܩܛܝܪܐ ܩܿܛܠ ܘܕܗܿܘ ܕܒܢܡܘܣܐ ܩܿܛܠ ܢܝܫܐ ܗܘ ܕܝܢ ܕܫܘܬܦܘܬܐ ܕܓܒܪܐ ܕܥܡ ܒܪܬ ܙܘܓܗ ܘܕܥܡ ܢܘܟܪܝܬܐ . ܡܕܥܐ ܕܝܢ ܡܢ ܢܝܫܐ ܡܦܪܫ ܠܗ ܠܥܿܒܕܐ ܕܕܡܐ ܒܣܘܥܪܢܗ ܿ ܘܬܘܒ ܐܢ ܐܢܫ ܢܓܢܘܒ ܡܢ ܗ݀ܘ ܕܫܢܝܐ ܗܘ ܡܐܢܐ ܐܝܢܐ ܕܩܪܝܒ ܠܗ . ܐܘ ܣܝܒܪ̈ܬܐ ܐܝܠܝܢ ܕܡܟܝܢܝ̈ܬܗ ܐܢܝܢ ܐܝܟܢܐ ܠܐ ܡܣܬܒܪܐ ܕܗܼܘܝܘ ܟܕ ܗܼܘ ܥܿܒܕܐ ܕܓܢܘܒܬܐ ܗܝ ܕܒܣܝܪܐ ܘܬܚܝܬ ܡܣܡ ܒܪܝܫܐ ܗܝ . ܟܕ ܝܒܕܥܬܐ ܒܦܘܪܫܢܐ ܠܐ ܗܐܘ ܐܟܘܬܗ ܗܝ ܿ ܐܠܐ ܡܠܝܐܝܬ ܦܪܝܫܐ ܗܝ ܘܢܘܟܪܝܐ ܿ ܘܬܘܒ ܥܡ ܗܿܢܝܢ ܐܢ ܢܬܒܥ ܒܪ ܐܢܫܐ ܐܝܢܐ ܕܫܢܐ ܣܝܦܐ ܐܝܢܐ ܕܟܕ ܬܩܝܢ ܐܓܥܠ ܠܐܢܫ ܠܐ ܐܠܨܐ ܠܗ ܠܗܿܘ ܕܐܬܓܥܠ . ܨܐܝܕܘܗܝ ܕܢܕܓܠ ܕܠܐ ܢܣܒ ܿ ܘܒܡܢܐ ܗܟܝܠ ܡܫܓܢܝܐ ܐܠܐ ܐܢ ܒܗ ܒܢܝܫܐ ܕܬܪܬܝܗܝܢ ܬܬܦܪܫ ܡܢܗ ܕܣܘܥܪܢܐ . ܓܠܝܐ ܗܝ ܗܟܝܠ ܡܢ ܗܿܢܝܢ ܕܐܦ ܠܐ ܗܘ ܣܘܥܪܢܐ ܝܬܝܪܐܝܬ ܡܢ ܘܒܗ ܡܬܒܩܐ ܘܡܬܒܚܪ ܐܠܐ ܡܢ ܡܕܥܐ ܘܡܢ ܬܪܥܝܬܐ ܕܗܼܘ ܕܣܥܪܗ ܿ ܡܫܟܚ ܓܝܪ ܐܢܫ ܘܐܦ ܒܗܿܢܝܢ ܕܠܩܘܒܠܐ ܗܼܝ ܟܕ ܗܼܝ ܡܠܬܐ ܐܢ ܓܝܪ ܐܢܫ ܢܬܠ ܟܣܦܐ ܐܘ ܣܝܒܪܬܐ ܠܗܿܘ ܕܣܢܝܩ ܟܕ ܠܐ ܗܘܐ ܥܠܘܗܝ ܡܪܚܡ . ܐܠܐ ܬܫܒܘܚܬܐ ܡܢ ܗܿܢܘܢ ܕܚܙܝܢ ܐܘ ܝܠܦܝܢ ܨܐܕ ܘܡܟܢܫ ܠܗ ܿ ܐܝܟܢܐ ܠܐ ܓܠܝܐ ܗܝ . ܗܕܐ ܕܗܼܘ ܥܒܕܐ ܛܒܐ . ܗܘ ܘܡܪܚܡܢܐ ܢܝܫܗ ܕܝܢ ܣܓܝ ܡܫܦܠ ܘܒܣܝܪ ܘܐܢ ܬܘܼܒ ܐܢܫ ܢܨܠܐ ܢܘܓܪܐ ܘܢܨܘܡ ܬܟܝܒܐܝܬ ܟܕ ܡܣܝܒܪܢܘܬܗ ܘܥܘܝܘܬܗ ܠܒܢ̈ܝ ܐܢܫܐ ܗܘ ܡܚܘܐ ܐܝܟܢܐ ܠܐ ܓܠܝܐ ܗܝ ܕܐܦܢ ܡܛܠ ܥܒܕܗ ܡܫܬܒܚ݀ ܐܠܐ ܡܛܠ ܢܝܫܐ ܘܦܘܪܫܢܐ ܕܨܒܝܢܗ ܡܬܓܢܐ . ܘܠܐ ܒܠܚܘܕ ܐܠܐ ܬܘܒ ܐܢ ܐܚܪܢܐ ܢܬܢܟܦ ܘܡܢ ܪ̈ܓܝܓܬܐ ܣܓܝ̈ܐܬܐ ܢܓܠܘܙ ܢܦܫܗ ܿ ܠܐ ܗܘܐ ܕܝܢ ܡܛܠ ܚܘܒܗܿ ܕܡܝܬܪܘܬܐ . ܐܠܐ ܡܛܠ ܚܝܘܣܬܢܘܬܐ ܕܪܚܡܬ ܟܣܦܐ ܐܝܟܢܐ ܠܐ ܓܠܝܐ ܗܝ ܕܗܼܘ ܗܢܐ ܒܪܓܬܐ ܕܓܣܦܐ ܐܪ̈ܓܝܓܬܐ ܐܚܪ̈ܢܝܬܐ ܙܿܟܐ ܿ ܘܗܼܝ ܗܕܐ ܡܣܝܒܪܢܘܬܗ ܐܝܟ ܕܡܬܚܙܝܐ ܒܢܝܫܐ ܕܚܠܦ ܒܝܫ̈ܬܐ ܣܿܥܪ ܠܗ ܿ ܐܢ ܗܟܝܠ 

<pb n="29"/>

ܒܣܓܝ̈ܐܬܐ ܐܦ ܗܿܢܝܢ ܕܡܣܬܒܪܢ ܒܝܫ̈ܬܐ ܒܝܕܥܬܐ ܘܒܢܝܫܐ ܕܗܿܘ ܕܣܿܥܪ ܠܗܝܢ ܛܒ̈ܬܐ ܡܬܚܙܝܢ . ܐܘ ܐܦ ܠܐ ܒܝܫ̈ܬܐ ܐܘ ܬܘܒ ܕܠܩܘܒܠܐ ܕܐܦ ܗܿܢܝܢ ܕܡܣܬܒܪܢ ܛܒ̈ܬܐ . ܡܬܟܣܣܢ ܕܒܝܫ̈ܬܐ ܐܢܝܢ ܡܢ ܓܒܝܬܐ ܘܡܢ ܢܝܫܐ ܕܗܿܢܘ ܕܣܿܥܪ ܠܗܝܢ ܡܢܘ ܡܟܝܠ ܡܫܟܚ ܕܢܬܚܪܐ ܠܘܩܒܠ ܗܠܝܢ ܕܠܐ ܗܘܐ ܗܼܢܘܢ ܣܘܥܪ̈ܢܐ ܠܘܬ ܫܪܪܐ ܡܬܒܚܪܝܢ ܿ ܐܠܐ ܡܕܥܐ ܗܘ ܘܢܝܫܐ ܕܗܿܢܘܢ ܕܣܥܪܝܢ ܡܫܬܐܠ ܘܡܬܒܚܪ ܀ ܀ ܀ 35 ܐܝܠܝܢ ܗܟܝܠ ܥܒ̈ܕܐ ܘܣܘܥܪ̈ܢܐ ܣܝܡܝܢ ܕܐܝܬܝܗܘܢ ܠܡ ܕܒܝܫܬܐ ܗܿܢܝܢ ܟܝ ܕܡܣܬܒܪܝܢ ܕܐܝܬܝܗܘܢ ܒܝܫ̈ܬܐ ܗܿܢܝܢ ܕܐܝܬ ܙܒܢ ܕܒܝܕܥܬܐ ܕܡܝܬܪܘܬܐ ܡܣܬܥܪܢ ܿ ܘܐܝܠܝܢ ܕܝܢ ܬܘܒ ܣܝܡܝܢ ܕܛܒܐ . ܗܿܢܝܢ ܟܝ ܕܡܬܚܙܝܢ ܛܒ̈ܬܐ ܗܿܢܝܢ ܕܙܒܢ̈ܬܐ ܣܓܝ̈ܐܬܐ ܒܒܝܫܘܬܐ ܕܡܕܥܐ ܡܣܬܥܪ̈ܢ ܘܡܟܝܠ ܓܠܝܐܝܬ ܒܦ̈ܣܝܩܬܐ ܐܦܠܐ ܚܕܐ ܡܢܗܝܢ ܐܝܬܝܗܿ ܕܚܕ ܡܢܗܘܢ ܐܠܐ ܒܠܚܘܕ ܒܡܕܥܐ ܘܒܦܘܪܫܢܐ ܘܒܡܕܒܪܢܘܬܐ ܕܝܕܥܬܗ ܕܗܿܘ ܕܣܥܪ ܡܬܦܪܫ ܘܡܬܒܚܪ ܗܘ ܣܘܥܪܢܐ ܕܐܢ ܬܪܝܨܐܝܬ ܣܥܪܬܗ ܐܘ ܠܐ ܗܼܝ ܡܕܒܪܢܘܬܐ ܕܝܕܥܬܗ ܕܒܪ ܐܢܫܐ ܿ ܗܝ ܕܡܠܝܐܝܬ ܙܕܩܐ ܐܝܟ ܡܠܬܗ ܕܗܼܘ ܠܡܢܬܗ ܡܝܬܪܬܐ ܕܢܦܫܐ ܕܐܦܢ ܣܓܝ ܢܫܬܢܘܢ ܬܠܡܝ̈ܕܘܗܝ ܕܡܢܝ ܫܢܝܐ ܠܐ ܡܫܟܚܝܢ ܕܢܟܦܪܘܢ ܒܗ ܿ ܡܠܝܐܝܬ ܗܟܝܠ ܓܙܪ ܕܝܼܢܐ ܕܥܘܠܐ ܠܘܩܒܠ ܗܼܿܝ ܗܝܠܐ ܕܡܢܗܿ ܐܬܒܪܝܬ ܐܼܦܩ ܡܢܝ ܿ ܕܣܡ ܕܡܢܗ݀ ܐܢܘܢ ܣܘܥܪ̈ܢܝܗܘܢ ܕܒܢ̈ܝ ܐܢܫܐ ܗܿܢܘܢ ܕܠܓܡܪ ܒܡܕܡ ܠܐ ܙܕܩܝܢ ܠܗ݀. ܐܠܐ ܒܕܠܩܘܒܠܐ ܝܬܝܪܐܝܬ ܡܢ ܡܢܬܗ ܕܛܒܐ ܒܘܠܝܬܐ ܡܣܬܒܪܝܢ ܗܘܘ ܕܐܝܬܝܗܘܢ ܿ ܐܠܘ ܐܝܢ ܬܪ̈ܬܝܢ ܪ̈ܫܢܘܬܐ ܕܝܢ ܕܡܬܦܪܣ ܠܡ ܐܠܗܐ ܕܗܿܘ ܠܡ ܚܝܠܐ ܕܐܬܒܠܥ ܿ ܗܘ ܕܩܪܐ ܠܗ ܢܦܫܐ ܕܟܠ݀ ܬܘܒ ܠܘܬܗ ܢܠܩܛ ܘܢܕܠܐ ܕܠܐ ܠܡ ܠܥܠܡ . ܗܿܘ ܕܡܢܗ ܗܘ ܟܕ ܐܣܝܪ ܒܗܝܠܐ ܒܟܠܙܒܢ ܒܡܣܡ ܒܪܝܫܐ ܢܗܘܐ ܿ ܘܠܡܢܐ ܗܟܝܠ ܡܢ ܪܫܝܬܐ ܐܫܠܡܗ ܠܗܢܐ ܐܝܟܢܐ ܕܗܢܐ ܟܘܠܗ ܙܒܢܐ ܕܡܢ ܥܠܡ ܐܦ ܠܐ ܕܢܬܢܦܫ ܐܫܟܚ . ܘܗܼܘ ܝܬܝܪܐܝܬܼ ܣܓܝ ܢܚܫ ܝܬܝܪ ܡܢ ܕܢܣܥܘܪ ܐܠܘ ܓܝܪ ܐܝܬ ܗܘܐ ܒܗܿ ܒܫܘܥܝܬܗܘܢ ܗܕܐ ܕܐܠܗܐ ܠܐ ܡܕܡ ܐܨܛܥܪ ܒܐܝܬܘܬܐ ܕܝܠܗ ܿ ܘܐܦ ܠܐ ܡܕܡ ܙܥܘܪ ܡܢܗ ܐܬܠܒܟ ܒܗܝܠܐ ܗܕܐ ܕܝܬܝܪܐܝܬ ܠܐ ܝܐܝܐ ܠܗ ܿ ܐܠܐ ܐܚܪܢܐ ܗܘ ܕܢܘܟܪܝ ܠܟܝܢܗ ܘܒܥܓܠ ܕܝܢ ܘܒܪܫܥܬܗ ܐܬܦܪܩ ܗܘ ܗܢܐ ܐܝܟܢܐ ܕܒܪܡܘܬܐ ܝܬܝܪܐܝܬ ܘܠܐ ܒܡܬܪܟܢܢܘܬܐ ܢܣܬܒܪ ܕܗܼܘ ܗܢܐ ܦܘܪܣܐ ܥܒܕ ܐܝܬ ܗܘܐ ܐܟܒܪ ܦܝܣܐ ܠܗܢܐ ܒܕܝܐ ܕܓܠܐ . ܗܫܐ ܕܝܢ ܕܗܕܐ ܒܪܐ ܕܗܢܐ ܟܠܗ ܠܡ ܙܒܢܐ ܕܠܐ ܣܟܐ . ܗܘ ܗܘ ܐܝܟ ܕܐܡܪܝܢ ܕܐܝܬܘܗܝ ܠܡ ܡܢ ܟܝܢܗ ܕܐܠܗܐ . 

<pb n="30"/>

ܐܝܬܘܗܝ ܒܚܒܘܫܝܐ ܘܒܐܣܘܪܝܐ ܐܝܟܐ ܕܢܣܬܒܪ ܕܗܼܘܝܘ ܐܠܗܐ ܠܒܝܟ ܘܚܒܝܫ ܒܝܕ ܕܡܘܬܗ ܕܗܿܘ ܕܠܒܝܟ ܕܡܛܠ ܕܡܢ ܟܝܢܗ ܠܡ ܐܝܬܘܗܝ ܿ ܕܡܛܠ ܗܕܐ ܨܿܒܐ ܠܡ ܕܒܒܛܝܠܘܬܐ ܘܒܦܘܪܣܐ ܣܓܝܐܐ ܬܘܠ ܠܘܬܗ ܢܟܢܫܗ ܿ ܘܗܼܝ ܕܝܢ ܗܝܠܐ ܕܠܐ ܚܫܐ ܘܕܠܐ ܡܚܘܬܐ ܐܝܬܝܗܿ ܿ ܐܝܟ ܕܝܬܝܪܐܝܬ ܡܣܥܪ ܗܘ ܣܼܥܪܬ ܘܠܐ ܚܫܼܬ ܇ ܡܢ ܗܿܢܝܢ ܗܟܝܠ ܓܠܝܐ ܗܝ . ܕܟܠܗܝܢ ܗܿܢܝܢ ܕܪܟܒ ܗܘ ܡܛܥܝܢܐ ܘܫܢܝܐ ܠܓܘܕܦܐ ܪܟܒ ܐܢܝܢ . ܕܠܘܩܒܠ ܐܠܗܐ ܗܘ ܕܡܕܡ ܡܢ ܗܿܢܝܢ ܠܩܘܒܠܗ ܠܐ ܥܒܕ݀ ܀ ܀ ܀
</p>
</div>
<div type="section" n="37"><head type="editorial">37</head>
<p xml:lang="syr">
ܨܿܒܐ ܠܡ ܗܟܝܠ ܐܝܟ ܕܐܡܪ ܘܡܬܦܪܣ ܕܢܟܢܫ ܘܢܣܩ ܠܘܬܗ ܗܿܘܢ ܚܝܠܐ ܕܡܢܗ ܿ ܘܗܢܐ ܗܘ ܠܘܬܗܘܢ ܦܘܪܩܢܐ ܘܛܘܒܐ ܕܡܣܟܝܢ ܠܗ ܕܢܬܦܢܐ ܠܐܠܗܐ ܠܡ ܗܘ ܡܕܡ ܕܡܢܗ ܗܘ ܿ ܘܡܟܝܠ ܟܝ ܗܼܘ ܒܢܦܫܗ ܡܩܘܐ ܠܚܪܬܐ . ܟܕ ܡܣܟܐ ܘܡܣܒܪ ܘܕܬܗܘܐ ܒܗ ܛܝܒܘܬܐ . ܐܢ ܥܬܝܕ ܗܘ ܡܕܡ ܕܡܢ ܟܝܢܗ ܗܘ ܕܢܩܒܠ ܚܐܪܘܬܗ ܿ ܕܗܿܢܝܢ ܐܝܠܝܢ ܕܗܼܘ ܣܬܪ ܢܒܢܐ ܐܢܝܢ . ܘܡܕܡ ܠܝܬ ܝܬܝܪ ܐܠܐ ܕܝܬܒ ܘܡܬܪܒܐ . ܘܡܬܬܪܣܐ ܒܣܒܪܐ ܘܒܣܘܟܝܐ ܘܡܣܝܒܪ . ܘܚܐܪ ܠܫܘܠܡܐ ܕܒܐܝܢܐ ܐܣܟܡܐ ܗܼܘ ܠܗ ܡܢ ܒܝܫܬܐ ܢܚܪܪ . ܕܗܼܝ ܗܕܐ ܐܢ ܬܫܬܘܚܪ ܘܠܐ ܒܥܓܠ ܬܗܼܘܐ . ܡܫܬܟܚ ܕܗܘܝܘ ܒܝܕ ܫܘܚܪܐ ܡܩܿܒܠ ܡܣܡ ܒܪܫܐ . ܓܠܝܐ ܗܝ ܓܝܪ ܕܐܦ ܠܐ ܗܘܐ ܕܝܠܗ ܐܝܬܘܗܝ ܣܘܪܗܒܗ ܕܫܘܠܡܐ ܡܬܚܫܚ ܗܘܐ ܒܗ ܓܝܪ ܗܐ ܙܒܢ ܘܡܢ ܣܘܟܝܐ ܗܢܐ ܡܫܬܪܐ ܗܘܐ . ܀ ܀ ܀
</p>
</div>
<div type="section" n="38"><head type="editorial">38</head>
<p xml:lang="syr">
ܘܐܝܬ ܠܗ ܕܝܢ ܠܡܢܝ ܫܢܝܐ ܐܦ ܐܚܪܬܐ ܡܠܬܐ ܕܓܘܚܟܐ ܕܗܿܢܘܢ ܠܡ ܕܡܢ ܗܝܠܐ ܕܐܪܓܫܘ ܕܒܝܫܐܝܬ ܐܒܕܝܢ ܿ ܡܛܘܠ ܠܡ ܕܒܩܠܝܠ ܩܠܝܠ ܢܘܗܪܐ ܡܢܗܘܢ ܡܫܬܩܠ ܗܘܐ . ܐܬܦܪܣܘ ܠܡ ܘܐܬܚܟܡܘ ܬܘܩܢܗ ܕܦܓܪܐ ܿ ܕܢܗܘܐ ܠܡ ܦܟܪܐ ܘܐܣܘܪܐ ܪܒܐ ܠܢܦܫܐ ܿ ܘܡܟܝܠ ܓܠܝܐ ܗܝ ܐܝܟ ܡܠܬܗ ܕܥܕܡܐ ܠܟܡܐ ܕܗܿܢܘܢ ܡܬܩܢܝܢ ܘܝܗܒܝܢ ܦܓܪܐܿ ܥܕܡܐ ܠܗܪܬܡܢ ܐܦ ܢܦܫ̈ܬܐ ܕܛܒܐ ܡܬܠܒܟܢ ܘܡܬܐܣܪܢ ܘܕܗܢܟ ܗܝ ܡܟܝܠ ܕܠܐ ܢܣܬܝܟ ܥܠܡܐ ܒܙܒܢܐ ܘܢܫܬܠܡ ܘܠܐ ܗܘܐ ܕܝܠܗ ܗܘ ܕܛܒܐ ܫܘܠܡܗ . ܀ ܀ ܀
</p>
</div>
<div type="section" n="39"><head type="editorial">39</head>
<p xml:lang="syr">
ܡܢܐ ܗܟܝܠ ܐܢܫ ܢܐܡܪ ܟܕ ܡܬܒܝܢ ܕܠܐ ܩܝܡܐ ܡܠܬܗ ܕܡܢܝ ܫܢܝܐ ܒܚܕܐ ܕܘܟܐ ܐܠܐ ܡܢܗ ܘܒܗܿ ܡܬܟܣܐ ܕܠܟܐ ܘܠܗܠ ܡܫܬܚܠܦܐ ܡܢ ܒܬܪ ܓܝܪ ܕܐܡܼܪ ܕܐܠܗܐ ܗܘܼ ܠܡ ܒܪܘܝܗ ܕܥܠܡܐ ܐܝܟܢܐ ܬܘܒ ܐܡܼܪ ܕܗܿܢܘܢ ܠܡ ܕܡܢ ܗܝܠܐ ܬܩܢܘ ܠܡ ܘܣܡܘ ܠܩܘܒܠܗ ܦܓܪܐ ܐܝܟ ܗ݀ܘ ܕܗܘܼ ܐܠܗܐ ܦܠܓܗܿ ܠܒܪܝܬܐ ܒܝܬ ܠܗ ܘܠܗܘܢ ܘܐܦ ܬܘܒ ܒܗ ܒܗܕܐ ܩܛܝܪܗܘܢ ܡܣܝܒܪ ܒܗܿܝ ܕܝܗܒ ܠܗܘܢ . ܘܠܐ ܐܝܟ ܨܒܝܢܗ ܥܒܕܗܘܢ ܡܫܠܡ ܐܝܟ ܗܿܘ ܕܛܥܼܐ ܠܗ ܫܪܒܗ ܕܗܿܘ ܫܢܝܐ ܕܐܡܼܪ ܕܒܘܛܠܗܿ ܠܡ ܘܚܘܒܠܗܿ ܕܗܝܠܐ ܗܢܐ 

<pb n="31"/>

ܗܘܐ . ܡܣܒܗ ܠܡ ܕܚܝܠܐ ܗܿܘ ܕܒܗ ܐܬܡܙܓ ܗܘܐ ܟܕ ܣܡ ܗܘܐ ܡܢ ܩܕܝܡ ܕܫܓܘܫܝܗܿ ܠܡ ܒܗ ܗܘ ܡܬܢܟܦ ܘܡܬܛܟܣ ܗܘܐ ܿ ܐܢ ܓܝܪ ܒܡܐܬܝܗ ܦܟܪ ܗܘܐ. ܘܐܣܪ ܗܘܐ ܠܗ ܠܒܝܫܬܐ . ܒܫܘܢܝܗܿ ܬܘܒ ܘܒܡܐܙܠܗ ܫܪܐ ܠܗ ܘܫܒܩ . ܘܡܠܝܐܝܬ ܣܘܓܐܐ ܢܝܚܐ ܗܼܘܐ ܠܗܿ ܒܡܐܙܠܗܿ ܀ ܀ ܀ 
</p>
</div>
<div type="section" n="40"><head type="editorial">40</head>
<p xml:lang="syr">
ܐܢ ܗܟܝܠ ܣܒܪܐ ܘܣܘܟܝܐ ܕܫܘܠܡܐ ܗܢܐ ܗܘ ܕܠܘܬ ܐܠܗܐ ܢܬܦܢܐ ܗܘ ܡܕܡ ܕܡܢܗ . ܘܠܡܢܐ ܡܢ ܩܕܝܡ ܡܬܦܪܫ ܗܘܐ ܕܗܢܐ ܟܠܗ ܙܒܢܐ ܕܠܐ ܣܟܐ ܢܣܝܒܪ ܥܡܠܐ ܘܨܐܬܐ ܕܒܝܫܬܐ ܘܚܠܦ ܣܒܪܐ ܛܒܐ ܘܛܘܒܢܘܬܐ ܬܬܣܝܡ ܠܗ ܗܕܐ ܕܢܩܒܠ ܘܢܕܠܐ ܗܘ ܡܕܡ ܕܡܢܗ ܗܘ ܿ ܗܼܝ ܓܝܪ ܗܝܠܐ ܐܦ ܠܐ ܒܡܕܡ ܡܫܬܟܚܐ . ܐܘ ܡܬܚܙܝܐ ܕܐܬܢܟܦܬ ܐܠܐ ܕܠܩܘܒܠܐ ܕܢܣܼܒܬ ܠܗ ܫܘܠܛܢܐ ܣܓܝܐܐ ܠܦܘܪܣܐ ܕܥܒ̈ܕܐ ܒܝܫ̈ܐ ܐܠܐ ܙܕܩ ܗܘܐ ܠܡ ܐܝܟ ܕܐܡܼܪ ܕܬܬܐܣܪ ܘܬܬܦܟܪ ܗܼܝ ܗܕܐ ܡܐ ܗܟܝ ܕܐܬܢܣܒ ܘܐܬܕܒܪ ܒܩܠܝܠ ܩܠܝܠ ܗܿܘ ܚܝܠܐ ܕܒܗܿ ܠܒܝܟ ܿ ܗܘܐ . ܡܢܐ ܟܝ ܢܗܘܐ ܠܐ ܗܐ ܓܠܝܐ ܗܝ . ܕܬܘܒ ܗܝ ܗܝܠܐ ܠܫܓܘܫܝܐ ܕܟܝܢܗܿ ܦܢܝܐ ܐܠܐ ܐܡܿܪ ܕܠܐ ܠܡ ܠܚܪܬܐ ܠܡ ܓܝܪ ܙܟܿܐ . ܠܗܿ ܘܥܒܕ ܠܗ ܒܘܠܪܐ ܘܡܥܬܕ ܠܗܿ ܕܗܼܝ ܡܢ ܢܦܫܗܿ ܬܐܩܕ ܘܠܡܢܐ ܗܟܝܠ ܡܢ ܫܘܪܝܐ ܗܝ . ܗܕܐ ܠܐ ܥܼܒܕ ܠܡܐ ܟܝ ܠܐ ܨܿܒܐ ܗܘܐ . ܐܘ ܠܐ ܡܫܟܚ ܗܘܐ . ܐܢ ܓܝܪ ܠܐ ܨܿܒܐ ܗܘܐ ܐܝܟܢܐ ܡܢ ܒܬܪܟܢ ܨܿܒܐ . ܡܛܠ ܟܝ ܕܐܬܬܘܝ ܐܘ ܡܛܠ ܕܒܬܪܟܢ ܦܼܪܫ ܡܕܡ ܕܡܝܬܪ ܠܐ ܓܝܪ ܡܫܟܚܐ ܗܘܬ ܐܦ ܐܚܪܢܐܝܬ ܕܡܢ ܛܒܐ ܡܢ ܫܘܪܝܐ ܡܠܝܐܝܬ ܢܒܛܠܝܗܿ ܠܒܝܫܬܐ ܐܢ ܡܫܟܚ ܗܘܐ . ܘܐܢ ܕܝܢ ܠܐ ܡܫܟܚ ܗܘܐ . ܩܢܕܝܢܘܣ ܕܡܚܝܠܘܬܐ ܢܒܥ ܠܓܘܕܦܐ ܕܥܠ ܒܪܘܝܢ . ܒܪܡ ܕܝܢ ܘܐܝܟܢܐ ܒܬܪ ܟܝܢ ܠܚܪܬܐ ܡܫܟܚ ܒܚܝܠܗ . ܠܡܐ ܟܝ ܚܝܠܐ ܡܬܬܘܣܦ ܠܗ ܿ ܗܿܘ ܕܠܝܬ ܗܘܐ ܠܗ ܿ ܐܘ ܟܕ ܪܒܐ ܐܘ ܕܡܩܒܠ ܒܬܘܣܦܬܐ ܐܢ ܓܝܪ ܬܪ̈ܝܗܘܢ ܗܿܢܘܢ ܕܠܩܘܒܠܐ ܐܝܬܝ̈ܐ ܐܢܘܢ ܐܦ ܠܐ ܚܕ ܡܢܗܘܢ ܬܪܒܝܬܐ ܘܬܘܣܦܬܐ ܘܠܐ ܒܘܨܪܐ ܘܚܘܣܪܢܐ ܡܩܒܠ . ܐܝܿܕܐ ܕܝܢ ܡܪܓܫܢܘܬܐ ܡܼܪ ܕܗܼܘܬ . ܕܐܘ ܡܢܬܐ ܣܓܝܐܬܐ ܐܘ ܙܥܘܪܬܐ ܕܗܿܘ ܚܝܠܐ ܕܐܬܡܙܓ ܒܗܝܠܐ ܕܐܬܢܣܒ ܘܐܬܕܒܪ ܡܢܗܿ . ܐܢ ܡܢ . ܐܡܬܝ ܕܣܗܪܐ ܪܒܐ ܘܚܣܪ ܐܠܗܐ ܒܩܠܝܠ ܩܠܝܠ ܗܘ ܡܕܡ ܕܡܢܗ ܗܘ ܡܩܒܠ ܘܢܣܒ ܟܕ ܗܐ ܗܢܐ ܟܠܗ ܙܒܢܐ ܥܒܪ ܕܡܢ ܥܠܡ ܘܠܐ ܓܢܣܐ ܕܒܢ̈ܝ ܐܢܫܐ ܒܡܢܝܢܗ ܡܢ ܗܿܢܘܢ ܕܚܝܝܢ ܠܐ ܚܣܪ ܘܠܐ ܒܨܪ . ܘܠܐ ܡܕܡ ܕܡܢ ܗܿܢܝܢ ܕܐܪ̈ܒܥܬ ܪ̈ܓܠܝܗܘܢ ܚܘܣܪܢܐ ܗܘܐ ܒܗ ܿ ܐܠܐ ܐܝܟ ܕܒܥܝܕܗܝܢ ܗܘܿܝܢ ܗܼܢܝܢ ܟܘܠܗܝܢ ܕܗܿܘܝܢ ܘܡܝܬܢ ܘܬܘܒ ܝܬܝܪܐܝܬ ܒܣܘܓܐܐ

<pb n="32"/>

ܩܿܒܠܬ ܐܢܫܘܬܐ ܬܘܣܦܬܐ ܡܢ ܐܝܟܐ ܗܟܝܠ ܗܘ ܕܒܫܢܝܘܬܗ ܡܫܬܥܐ ܣܒܪ ܕܡܬܦܪܫ ܠܡ ܒܩܠܝܠ ܩܠܝܠ ܗܿܘ ܚܝܠܐ ܕܐܡܼܪ ܒܒܕܝܗ ܿ ܕܐܬܡܙܓ ܠܡ ܒܗܝܠܐ ܟܕ ܗܼܢܝܢ ܒܗܿܢܝܢ ܐܝܟ ܕܐܝܬܝܗܝܢ ܗܘܝ ܒܥܠܡܐ ܗܼܝ ܗܝ ܟܕ ܗܝ ܓܝܪ ܡܫܘܚܬܗ ܕܝܘܡܐ ܿ ܘܗܼܝ ܗܝ ܟܕ ܗܝ ܿ ܐܦ ܕܠܠܝܐ . ܘܠܐ ܢܘܗܪܐ ܐܬܒܨܪ ܘܠܐ ܚܫܘܟܐ ܐܬܬܘܣܦ ܿ ܗܘ ܕܡܢ ܫܘܪܝܐ ܗܘܐ ܘܩܘܝ . ܀ ܀ ܀
</p>
</div>
<div type="section" n="41"><head type="editorial">41</head>
<p xml:lang="syr">
ܢܫܐܠܗ ܕܝܢ ܐܦ ܗܕܐ ܕܐܢ ܡܣܡ ܒܪܝܫܐ ܕܗܿܢܝܢ ܚܛܗ̈ܝܗܝܢ ܐܘ ܠܐ ܿ ܐܢ ܗܟܝܠ ܡܩܒܠܢ ܡܣܡ ܒܪܫܐ ܗܝ ܕܐܦ ܗܼܘ ܡܘܕܐ ܕܒܗ ܠܡ ܒܒܘܠܪܐ ܡܬܩܒܥܢ ܥܡ ܒܝܫܬܐ ܐܝܟ ܕܐܡܼܪ ܡܫܬܟܚ ܠܗ ܐܠܗܐ . ܕܗܼܘ ܣܐܡ ܒܪܫܐ ܕܟܝܢܗ . ܘܐܝܕܐ ܐܝܬ ܟܝ ܕܣܟܠܐ ܘܒܝܫܐ ܡܢ ܗܕܐ ܿ ܘܐܢ ܕܝܢ ܕܠܐ ܡܣܡ ܒܪܝܫܐ ܗܘܝܢ . ܠܐ ܗܘܐ ܒܠܚܘܕ ܕܠܐ ܥܩܬܐ ܘܕܠܐ ܚܘܣܪܢܐ ܐܝܬܝܗܝܘܢ ܚܛܗ̈ܐ ܿ ܐܠܐ ܐܦ ܡܣܬܒܪܝܢ ܕܡܝܬܪܝܢ ܐܢܘܢ ܡܢ ܟܐܢܘܬܐ ܐܢ ܐܦ ܒܗܢܐ ܥܠܡܐ ܢܝܚܐ ܝܿܗܒܝܢ ܠܗܿܘ ܕܣܿܥܪ ܐܢܘܢܿ ܘܒܥܠܡܐ ܕܥܬܝܕ ܠܐ ܗܘܝܢ ܥܠܬܐ ܕܡܣܡ ܒܪܫܗ ܀ ܀ ܀
</p>
</div>
<div type="section" n="42"><head type="editorial">42</head>
<p xml:lang="syr">
ܘܥܡ ܗܿܢܝܢ ܟܘܠܗܝܢ ܬܘܒ ܐܦ ܗܕܐ ܕܝܠܗ ܬܡܝܗܐ ܕܐܡܼܪ ܕܟܕ ܙܒܢܐ ܟܠܗ ܕܡܨܥܬܐ ܠܥܘܡܩܐ ܠܡ ܡܡܠܐ ܒ̈ܬܠܠܐ ܗܘ ܕܡܢܗ ܠܡܐܕܝܩܬ ܗܝܠܐ ܐܝܟ ܫܝܢܘܬܗ ܕܝܠܗ ܡܪܝܪܬܐ ܕܠܐ ܐܬܒܝܢ ܕܗܿܘ ܡܕܡ ܕܢܦܠ ܒܥܘܡܩܐ ܿ ܐܢ ܡܢ ܐܪܥܗ ܐܝܬܘܗܝ ܕܛܒܐ ܒܐܝܢܐ ܐܣܟܡܐ ܐܝܬ ܠܗ ܕܘܟܬܐ ܿ ܕܢܗܘܐ ܒܐܬܪܐ ܕܠܩܘܒܠܗ ܿ ܘܐܢ ܕܝܢ ܡܢܬܗܿ ܕܒܝܫܬܐ ܐܝܬܘܗܝ ܗܘ ܡܕܡ ܕܕܝܠܗ ܗܘ ܠܐ ܚܒܫ ܠܗܿ ܠܗܿܝ ܕܡܢ ܬܡܢ ܐܪܕܬ ܕܬܕܝܩ ܿ ܝܼܬܒ ܕܝܢ ܠܡ ܗܼܘ ܐܠܗܐ ܐܝܟ ܡܠܬܗܼ ܕܗܘ ܫܢܝܐ . ܘܡܝܬܐ ܬܠܠܐ̈ ܿ ܘܒܩܠܝܠ ܩܠܝܠ ܣܪܦ ܘܣܿܟܪ ܘܡܡܠܐ ܠܗ ܠܥܘܡܩܐ ܿ ܐܘ ܠܫܢܝܘܬܐ ܕܐܦ ܗܕܐ ܕܐܢܫ ̈ܐܬܐ ܢܦܢܐ ܠܗ ܦܬܓܡܐ ܓܘܚܟܐ ܗܝ 
</p>
</div>
    <div type="rubric"><p xml:lang="syr">ܫܠܡ ܡܐܡܪܐ ܩܕܡܝܐ ܕܠܘܩܒܠ ܡܢܝ̈ܢܐ</p></div>
</div>
            <div type="book" n="2">
    <head type="editorial">Book 2</head>
    <div type="title">
        <p xml:lang="syr">
ܡܐܡܪܐ ܕܬܪ̈ܝܢ ܕܛܛܘܣ ܕܠܘܩܒܠ ܡܢ̈ܝܢܐ
</p>
</div>
<div type="section" n="1">
<head type="editorial">1</head>
<p xml:lang="syr">

ܢܓܕܐ ܠܢ ܕܝܢ ܗܼܝ ܡܠܬܐ ܡܟܝܠ ܥܠ ܚܦܝܛܘܬܐ ܘܒܛܠܝܘܬܐ ܕܡܠܬܐ ܕܥܠ ܐܗܠܐ ܠܐ ܓܝܪ ܡܕܡ ܡܢ ܫܥܬܐ ܟܒܪ ܡܝܬܪܢ ܗܘܝ ܗܿܢܝܢ ܕܠܗ̈ܦܟܬܐ ܘܠܫܪܝܐ ܕܒܕܝܐ ܕܫܘ̈ܥܝܬܗ ܕܗܼܘ ܐܬܐܡܪ ܕܠܐ ܕܝܢ ܐܦ ܠܓܘܚܟܐ ܢܫܘܐ ܠܘܬ ܚܟ̈ܝܟܐ ܕܠܒܕܝܐ ܗܘ ܕܝܬܝܪܐܝܬ ܠܝܬ ܠܗ ܩܘܝܡܐ ܘܫܬܐܣܬܐ ܒܥܘܩܒ̈ܐ ܚܦܝܛܐܝܬ ܡܫܐܠܝܢ ܐܢܚܢܢ ܗܿܢܝܢ ܐܝܠܝܢ ܕܡܫܬܟܚܢ ܕܐܝܟ ܕܒܫܘܥܝ̈ܬܐ ܐܡܝܪܢ ܠܡܢܝ ܣܓܝ̈ܐܬܐ ܕܝܢ ܐܝܬܝܗܝܢ ܠܦܘܢܝ ܦܬܓܡܐ 

<pb n="33"/>

ܕܡܠܬܢ ܠܐ ܢܫܘܐ ܐܢܝܢ . ܘܡܟܝܠ ܢܢܣܐ ܕܢܚܘܐ ܕܒܝܫܬܐ ܐܦܠܐ ܒܕܘܟܐ ܠܓܡܪ ܐܝܬܝܗܿ ܒܐܝܬܘܬܐ ܘܒܩܢܘܡܐ ܿ ܘܐܦ ܠܐ ܪܫܢܘܬܐ ܕܗܝܠܐ ܕܠܐ ܫܘܪܝ ܐܝܬ ܕܠܩܘܒܠܐ ܕܐܠܗܐ ܐܠܐ ܚܕܐ ܗܝ ܪܫܢܘܬܐ ܕܥܠ ܟܠ݀ ܘܚܕ ܗܘ ܐܠܗܐ ܗܘ ܕܟܠܡܕܡ ܒܿܪܐ ܫܦܝܪ ܘܛܒܐܝܬ . ܘܫܘܐ ܗܘ ܠܚܟܬܐ ܕܝܠܗ ܐܦ ܓܝܪ ܗܢܼܘܢ ܬܠܡܝܕ̈ܘܗܝ ܕܗܿܘ ܐܡܬܝ ܕܒܡܠܬܐ ܢܬܟܣܣܘܢ ܥܠ ܬܪ̈ܬܝܢ ܪ̈ܫܢܘܬܐ ܕܠܝܬ ܠܗܝܢ ܩܝܡܐ ܘܦܝܣܐ ܒܗܢܐ ܦܘܫܟܐ ܡܬܟܠܝܢ ܐܝܟ ܗܿܘ ܕܠܝܬ ܠܗ ܬܚܘ̈ܝܬܐ ܘܠܒ̈ܟܬܐ ܣܓܝ̈ܐܬܐ ܿ ܝܗܿܒ ܠܘܩܒܠ ܗܿܘ ܕܡܡܿܠܠ ܥܡܗܘܢ ܟܕ ܐܡܪܝܢ ܡܢ ܐܝܟܐ ܠܡ ܗܟܝܠ ܗܼܢܝܢ ܒܝܫ̈ܬܐ ܀ ܀ ܀
</p>
</div>
<div type="section" n="2">
<head type="editorial">2</head>
<p xml:lang="syr">

ܐܡܪܝܢ ܐܢܚܢܢ ܕܝܢ ܐܢܚܢܢ ܠܒܝܒܐܝܬ ܘܬܟܝܠܐܝܬ ܕܚܕ ܗܘ ܐܝܬܘܗܝ ܐܠܗܐ ܛܒܐ . ܗܿܘ ܕܟܠ ܡܕܡ ܒܿܪܐ . ܘܠܝܬ ܡܕܡ ܒܗܿܢܝܢ ܕܗܼܘܝ ܕܒܐܝܬܘܬܗ ܘܒܩܢܘܡܗ ܐܝܬܘܗܝ ܒܝܫܐ ܐܠܐ ܟܠܡܕܡ ܡܝܬܪܐܝܬ ܫܦܝܪ ܐܝܬܘܗܝ ܿ ܘܟܕ ܡܦܪܫ ܟܠܡܕܡ ܐܝܬܘܗܝ ܫܦܝܪ ܘܠܚܘܫܚܐ ܕܟܠ ܓܢܣ ܡܦܬܟܐܝܬ ܐܬܬܩܢ ܘܡܢ ܟܠ ܡܕܡ ܕܗܿܘܐ ܠܝܬ ܡܕܡ ܕܕܠܐ ܒܘܠܝܬܐ ܗܿܘܐ . ܐܠܐ ܚܕܐ ܚܕܐ ܡܢ ܟܘܠ ܕܗܼܘܝ ܕܩܕܩ̈ܬܐ ܐܦ ܪܘܪ̈ܒܬܐ ܗܼܝ ܡܢܗܿ ܘܒܗܿ ܐܝܬ ܠܗܿ ܡܠܬܐ ܕܦܝܣܗܿ ܐܦ ܕܗܿܢܝܢ ܕܒܫܡܝܐ ܿ ܘܐܦ ܕܗܿܢܝܢ ܕܒܐܪܥܐ ܿ ܐܦ ܕܗܿܢܝܢ ܕܒܝܡ̈ܡܐ ܿ ܘܒܕܡܿܘܬ ܓܘܫܡܐ ܓܡܝܪܐ ܘܡܫܠܡܢܐ ܒܪܘܟܒܐ ܕܡܢܘ̈ܬܐ ܘܕܗ̈ܕܡܐ ܬܩܢܬܗ ܗܼܝ ܚܟܡܬܐ ܟܣܝܬܐ ܕܐܠܗܐ ܕܠܐ ܡܬܡܠܠܐ ܠܗܢܐ ܟܠܗ ܥܠܡܐ ܿ ܘܡܟܝܠ ܟܘܠ ܡܕܡ ܕܬܨܒܐ ܒܡܠܬܐ ܬܣܒܝܗܝ ܡܢ ܗܿܢܝܢ ܕܗܼܘܝ ܿ ܐܝܟ ܕܝܬܝܪܐ ܗܘ ܘܢܘܟܪܝܐ ܗܘ ܠܚܫܚܬܐ ܡܣܬܒܪ ܠܗ ܗܘ ܓܘܫܡܐ ܕܟܘܠ ܕܡܣܬܓܦ ܠܗ ܘܡܬܢܟܐ ܡܛܠ ܓܝܪ ܕܐܦ ܗܿܘ ܡܕܡ ܕܡܣܬܒܪ ܒܡܕܡ ܕܐܝܬܘܗܝ ܒܥܠܡܐ ܕܣܓܝ ܒܣܐ ܘܫܛܝ݀ ܡܡܠܝܢܐ ܐܝܬܘܗܝ ܕܡܫܠܡܢܘܬܗ ܕܓܘܫܡܐ ܘܠܝܬ ܡܕܡ ܒܛܠܐ ܘܣܦܝܩܐ ܒܗܿܢܝܢ ܕܐܝܬܝܗܝܢ ܒܥܠܡܐ . ܘܐܦ ܠܐ ܕܣܪܝܩܐܝܬ ܗܼܘܐ . ܘܐܦ ܠܐ ܕܠܫܘܒܗܪܐ ܝܬܝܪܐ ܐܬܬܩܢ ܿ ܘܒܠܚܘܕ ܟܐܢܐܝܬ ܘܬܪܝܨܐܝܬ ܒܣܝܪܐ ܘܥܕܝܠܐ ܒܒܝܫܬܐ ܥܘܠܘܬܐ ܕܚܛܗ̈ܝܗܘܢ ܕܒܢ̈ܝ ܐܢܫܐ . ܘܒܫܪܪܐ ܒܝܫܬܐ ܗܝ . ܐܠܐ ܠܐ ܗܘܐ ܡܢ ܪܫܢܘܬܐ ܗܝ ܕܒܝܫܬܐ ܗܝ ܕܠܐ ܐܝܬܝܗܿ . ܐܝܟ ܕܡܢ ܗܕܐ ܠܡ ܓܝܪ ܕܐܝܬܝܗܿ ܐܬܦܪܣ ܡܢܝ ܫܢܝܐ ܿ ܐܝܟܢܐ ܕܐܦ ܡܠܬܢ ܩܕܡ ܩܠܝܠ ܒܗܿܢܝܢ ܕܐܬܼܐܡܪ ܣܦܩܐܝܬ ܐܝܟ ܕܒܐܪܙܐ ܚܘܝܬ ܿ ܘܓܠܝܐܝܬ ܕܝܢ ܐܦ ܒܗܿܢܝܢ ܕܒܬܪܟܢ ܡܚܘܝܐ ܕܡܛܠ ܗܢܐ ܠܘܩܕܡ ܥܠ ܗܕܐ ܢܼܣܒ ܕܢܐܡܪ ܿ ܘܗܟܢܐ ܒܗܿ ܒܐܘܪܚܐ ܢܪܕܐ ܘܢܦܘܩ ܟܕ ܡܚܘܝܢ ܐܢܚܢܢ ܕܠܝܬ ܡܕܡ ܡܢ ܗܿܢܝܢ ܕܗܼܘܝ ܕܒܐܝܬܘܬܗ ܐܝܬܘܗܝ ܒܝܫܐ . ܘܬܘܒ ܕܟܠܗܝܢ ܗܿܢܝܢ ܕܒܕܪ ܕܕܣܥܪ ܘܕܒܪ ܘܦܪܢܣ ܐܠܗܐ ܐܝܟ ܕܝܐܐ ܗܘܐ 

<pb n="34"/>

ܘܙܕܩ ܠܚܟܡܬܗ ܠܥܘܕܪܢܐ ܕܗܿܢܘܢ ܕܡܬܕܒܪܝܢ ܗܘܘ ܘܢܬܦܪܢܣܝܢ ܕܚܠܦܝܗܘܢ ܗܿܢܝܢ ܣܿܥܪ ܘܥܒܕ ܗܘܐ ܀ ܀ ܀
</p>
</div>
<div type="section" n="3">
<head type="editorial">3</head>
<p xml:lang="syr">

ܐܠܗܐ ܗܟܝܠ݀ ܒܪܝܗܝ ܠܥܠܡܐ ܘܥܠ ܗܕܐ ܗܿܢܘܢ ܕܡܠܬܢ ܠܘܩܒܠܗܘܢ ܗܝ ܠܐ ܡܬܦܠܓܝܢ ܿ ܐܦܢ ܓܝܪ ܒܗܕܐ ܕܕܠܐ ܛܟܣܐ ܗܘ ܠܡ ܥܠܝܡܐ ܡܬܥܕܠܝܢ. ܘܥܠ ܐܣܟܡܐ ܘܥܠ ܥܠܬܐ ܕܗܘܝܗ . ܦܠܝܓܝܢ ܿ ܒܪܡ ܕܝܢ ܒܗܕܐ ܕܡܢ ܐܠܗܐ ܗܘܐ ܡܘܕܝܢ. ܡܢܬܐ ܗܘ ܕܝܢ ܡܢܗ ܕܥܠܡܐ ܗܘ ܒܪ ܐܢܫܐ ܿ ܘܗܟܢܐ ܐܝܟ ܥܡܘܪܐ ܡܠܝܠܐ ܕܡܕܝܢܬܐ ܐܩܝܡܗ ܐܠܗܐ ܠܗ ܠܒܪ ܐܢܫܐ ܘܟܠܗܝܢ ܗܿܢܝܢ ܕܝܢ ܕܠܐ ܠܡܝܬܪܘܬܐ ܘܠܐ ܠܒܝܫܬܐ ܩܪܝܩܢ. ܠܗ ܢܼܛܪ ܐܢܝܢ ܕܗܼܘ ܢܕܒܪ ܐܢܝܢ ܘܒܠܚܘܕ ܡܢܗ ܕܝܠܗ ܬܗܘܐ ܡܝܬܪܘܬܐ . ܘܒܝܫܬܐ ܥܼܒܕ ܟܕ ܩܕܡ ܣܼܡ ܒܟܝܢܗ ܐܝܕܥܬܐ ܕܬܪܬܝܗܝܢ ܐܝܟܢܐ ܕܒܕܡܘܬ ܚܙܬܐ ܠܗܿ ܠܗܕܐ ܢܒܚܘܪ ܘܠܐ ܒܠܚܘܕ ܒܐܝܕܥܬܐ ܡܫܠܡܢܝܬܐ ܒܥܘܡܪܗ ܢܪܕܐ ܐܠܐ ܐܦ ܣܥܘܪܐ ܕܢܨܚܢܝܗܿ ܕܡܝܬܪܘܬܐ ܢܗܘܐ . ܒܪ ܐܢܫܐ ܗܟܝܠ ܕܡܥܘܠ ܒܚܛܗ̈ܐ ܡܬܥܕܠ ܟܐܢܐܝܬ ܿ ܐܢ ܕܝܢ ܣܿܥܪ ܚܛܗ̈ܐ ܐܝܟ ܕܠܐ ܡܫܟܚ ܕܢܬܟܠܐ ܡܢܗܘܢ ܥܘܠܐܝܬ ܥܿܒܕ ܒܙܕܩܐ ܡܬܥܕܠ ܐܝܟ ܥܘܠܐ ܘܫܦܝܪ ܒܡܠܬܐ ܕܥܕܘܠܝܐ ܘܕܡܪܫܘܬܐ ܚܛܗܐ ܡܬܩܪܐ ܡܛܠ ܕܕܠܐ ܒܙܕܩܐ ܗܘ ܿ ܐܝܢܐ ܕܫܠܛܝ ܠܗ ܕܢܬܚܫܚ ܒܗ ܣܿܥܪ ܠܗ ܿ ܐܝܟܢܐ ܕܢܗܘܐ ܐܝܬܘܗܝ ܚܛܗܐ ܟܠ ܡܕܡ ܕܕܠܐ ܒܙܕܩܐ ܡܣܬܥܪ ܿ ܐܦܢ ܡܢ ܗܿܢܝܢ ܕܒܟܝܢܐ ܢܣܒ ܠܗ ܥܠܬܐ ܚܘܫܚܐ ܗܘ ܓܝܪ ܕܕܠܐ ܒܙܕܩܐ ܕܗܿܢܝܢ ܕܒܟܝܢܐ ܥܿܒܕ ܠܗ ܠܚܛܗܐ ܿ ܐܝܬܝܗܿ ܕܝܢ ܒܟܝܢܢ ܐܦ ܡܠܬܐ ܒܚܘܪܬܐ ܿ ܕܡܛܠ ܗܕܐ ܠܐ ܡܬܛܫܐ ܚܛܗܐ ܕܡܣܬܥܪ ܿ ܐܢ ܗܟܝܠ ܒܡܣܝܒܪܢܘܬܐ ܕܒܛܝܠܘܬܐ ܕܡܝܬܪܘܬܐ ܠܡܠܬܐ ܕܒܢ ܢܢܦܩ ܿ ܒܕܡܘܬ ܦܓܪܐ ܕܒܢܘܦܩܐ ܕܒܡܙܝܥܢܘܬܐ ܕܒܡܫܘܚܬܐ ܚܠܝܡܐ ܘܫܪܝܪܐ ܥܒܕܝܢ ܐܢܚܢܢ ܠܗ . ܐܢ ܕܝܢ ܒܗ ܒܗܢܐ ܢܒܣܐ ܘܠܢܘܦܩܐ ܘܠܒܛܝܠܘܬܐ ܠܐ ܢܫܘܝܘܗܝ . ܡܬܟܪܗ ܘܗܘܐ ܡܬܚܒܠ ܿ ܘܚܪܬܐ ܡܢ ܒܣܝܢܐ ܡܣܬܡܐ . ܘܡܟܝܠ ܒܢ ܗܝ ܗܕܐ ܘܡܢܢ ܗܝ ܕܒܟܠ ܕܘܟܐ ܒܡܠܬܐ ܕܒܢ ܢܬܚܫܚ ܿ ܦܪܘܫܐܝܬ ܐܝܟ ܗܿܢܘܢ ܐܪ̈ܕܟܠܐ ܒܢ̈ܝܐ . ܕܒܡܫܘܚܬܐ ܘܒܕܝܒܛܐ ܡܝܬܪܘܬܐ ܕܥܒܕܗܘܢ ܡܬܚܙܝܐ . ܒܒܛܝܠܘܬܐ ܗܟܝܠ ܠܗ ܠܗܢܐ ܙܕܩ ܕܢܢܦ ܘܢܦܠܘܚ ܒܕܡܘܬ ܐܪܥܐ ܕܡܬܦܠܚܐ ܠܙܪܥܐ ܕܢܦܠ ܒܗܿ ܿ ܗܼܘ ܕܝܢ ܗܿܘ ܕܢܬܒܣܐ ܒܗ ܡܬܚܒܠ ܠܗ ܀ ܀ ܀
</p>
</div>
<div type="section" n="4">
<head type="editorial">4</head>
<p xml:lang="syr">

ܢܒܥ ܠܢ ܕܝܢ ܗܪܟܐ ܦܘܠܓܐ ܕܥܠ ܒܥܬܐ ܕܡܛܠ ܡܢܐ ܟܝ ܠܗܢܐ ܟܠܗ ܩܢܕܝܢܘܣ ܘܡܚܫܘܠܐ . ܐܫܬܠܡܢܢ ܒܗܕܐ ܕܒܢ ܿ ܘܡܢܢ ܐܝܬܝܗ ܕܢܬܒܛܠ ܠܢ ܥܠ ܢܦܫܢ ܘܕܢܒܣܐ ܒܢܦܫܢ ܕܠܐ ܓܡܝܪܐܝܬ ܗܼܘܝܢ ܛܒ̈ܐܿ . ܘܡܫ̈ܠܡܢܐ ܐܠܐ ܐܝܟ ܕܒܣܓܝ ܐܝܬܝܢ ܐܡܬܝ ܕܐܦ ܒܝܫ̈ܐ . ܐܠܨܐܝܬ ܕܝܢ ܘܠܐ ܗܘܐ ܫܚܝܡܐܝܬ 

<pb n="35"/>

ܕܥܘܕܪܢܐ ܗܘ ܗܢܐ ܩܢܕܝܢܘܣ ܘܡܚܫܘܠܐ . ܘܐܠܐ ܡܢ ܟܘܠܗ ܫܘܡܠܝܐ ܕܓܡܝܪܘܬܐ ܡܬܓܠܙܝܢ ܗܘܝܢ . ܐܠܘ ܓܝܪ ܥܒܪܢ ܗܘܐ ܐܠܗܐ ܓܡܝܪܐܝܬ ܕܠܐ ܢܫܟܚ ܕܢܚܛܐ . ܠܐ ܡܫܟܚܐ ܕܢܗܘܐ ܗܘܝܢ ܛܒ̈ܐ . ܒܝܬ ܒܢ̈ܝ ܐܢܫܐ . ܓܝܪ . ܛܒܐ ܟܐܢܐ ܗܘ ܿ ܢܟܦܐ ܿ ܡܐ ܕܢܓܕ ܠܗ ܕܝܢ ܐܢܫ ܢܦܫܗ ܡܢ ܥܘܠܐ ܗܘܐ ܟܐܢܐ . ܘܡܐ ܕܥܪܩ ܡܢ ܦܚܙܘܬܐ ܡܫܬܡܠܐ ܒܢܟܦܘܬܐ ܫܘܠܛܢܐ ܗܘ ܗܟܝܠ ܕܗܿܢܝܢ ܕܠܩܘܒܠܐ ܥܿܒܕ ܩܢܝܢܐ ܕܗܿܢܝܢ ܕܠܩܘܒܠܗܝܢ . ܐܝܟܢܐ ܕܐܢ ܐܢܫ ܠܐ ܢܗܘܐ ܐܝܬܘܗܝ ܒܫܘܠܛܢܐ ܕܦܚܙܘܬܐ ܐܦܠܐ ܢܟܦܐ ܡܫܟܚ ܕܢܗܘܐ ܿ ܐܡܼܪ ܓܝܪ ܐܢܫܐ ܕܐܿܝܕܐ ܦܚܙܘܬܐ ܡܫܟܚܗ ܗܘܐ ܕܢܥܒܕ ܘܠܐ ܥܿܒܕ ܠܐ ܗܘܐ ܓܝܪ ܡܐ ܕܠܐ ܐܢܫ ܡܫܟܚ ܕܢܗܘܐ ܦܚܙܬܐ ܗܘܐ ܢܟܦܐ ܿ ܘܐܦ ܠܐ ܡܐ ܕܠܐ ܐܢܫ ܡܫܟܚ ܕܢܥܒܕ ܥܘܠܐ ܗܘܐ ܟܢܐܢܐ . ܐܠܐ ܐܡܬܝ ܕܡܫܟܚ ܐܢܫ ܕܢܥܒܕ ܘܢܣܥܘܪ ܒܡܠܬܐ ܕܝܢ ܦܪܘܫܬܐ ܡܫܬܐܠ ܡܢܗܝܢ . ܗܕܐ ܗܝ ܡܝܬܪܘܬܐ ܕܢܟܦܘܬܐ ܘܕܟܐܢܘܬܐ ܿ ܘܠܐ ܒܠܚܘܕ ܒܗܕܐ ܕܡܫܟܚ ܕܢܣܼܥܘܪ ܐܠܐ ܕܐܦ ܡܢ ܟܝܢܗ ܢܬܓܪܓ . ܐܝܟ ܕܐܝܢ ܒܫܪܪܐ ܢܫܬܒܚ ܿ ܒܗܿ ܝܕܓܒܐ ܕܠܐ ܢܥܣܘܪ ܗܕܐ ܗܝ ܗܟܝܠ ܒܠܚܘܕܝܗܿ ܿ ܡܝܬܪܘܬܐ ܕܒܝܬ ܒܢ̈ܝ ܐܢܫܐ ܘܠܐ ܡܫܬܟܚܐ ܐܚܪܝܬܐ ܠܐܠܗܐ ܓܝܪ ܐܦܠܐ ܢܟܦܐ ܩܪܝܢ ܐܢܚܢܢ ܿ ܐܦܠܐ ܓܢܒܪܐ ܘܚܠܝܨܐ ܘܐܝܠܝܢ ܕܐܝܟ ܗܿܢܝܢ ܪܡ ܗܘ ܓܝܪ ܘܡܥܠܝܢ ܡܢ ܗܕܐ ܡܝܬܪܘܬܐ ܐܢܫܝܬܐ ܐܦܢ ܕܢ ܢܬܩܪܐ ܟܐܢܐ ܐܚܪܢܐܝܬ ܗܘ ܘܠܐ ܗܘܐ ܐܟܘܬܢܿ ܒܪ ܐܢܫܐ ܕܝܢ ܐܝܟ ܟܡܐ ܕܒܪ ܐܢܫܐ ܗܘ ܿ ܕܐܝܟܢܐ ܗܘܐ ܛܒܐ . ܒܥܝܢ ܐܢܚܢܢ ܿ ܠܚܕ ܚܕ ܓܝܪ ܡܢ ܟܠ ܕܗܼܘܐ ܡܫܘܚܬܐ ܕܟܝܢܗ ܓܙܝܪܐ ܠܗ ܿ ܕܡܢ ܗܕܐ ܕܢܦܘܩ ܘܢܥܒܪ ܠܐ ܡܫܟܚ  ܕܠܐ ܕܝܢ ܢܚܣܪ ܘܢܒܨܪ ܡܢܗ ܗܕܐ ܗܝ ܡܝܬܪܘܬܐ ܡܫܠܡܢܝܬܐ ܿ ܐܝܕܐ ܗܟܝܠ ܡܫܘܚܬܐ ܓܙܝܪܐ ܠܒܪ ܐܢܫܐ ܠܫܘܡܠܝܗܿ ܕܡܝܬܪܘܬܗ ܿ ܘܕܢܗܘܐ ܛܒܐ ܿ ܐܠܐ ܢܟܦܘܬܐ ܘܟܐܢܘܬܐ ܿ ܘܗܿܢܝܢ ܐܚܪ̈ܢܝܬܐ ܒܪ ܐܢܫܐ ܓܝܪ ܠܒܪ ܡܢ ܗܿܢܝܢ ܕܢܗܘܐ ܛܒܐ ܠܐ ܡܫܟܚ ܿ ܘܐܢ ܕܝܢ ܢܟܦܘܬܐ ܡܣܝܒܪܢܘܬܐ ܗܝ ܕܡܢ ܐܪ̈ܓܝܓܬܐ ܘܡܢ ܢܝܚܐ ܿ ܐܠܨܐ ܗܝ ܒܫܘܠܛܢܐ ܕܪ̈ܓܝܓܬܐ ܘܕܢܝܚܐ ܕܐܝܬܝܗܝܢ ܠܘܩܒܠ ܢܟܦܘܬܐ ܢܗܘܐ ܐܝܬܘܗܝ ܕܠܩܘܒܠܗܝܢ ܕܗܿܢܝܢ ܢܣܒܐ ܡܣܝܒܪܢܘܬܐ ܐܦ ܫܡܗܿ ܕܢܟܦܘܬܐ ܘܐܦ ܥܒܕܗܿ ܿ ܗܕܐ ܕܝܢ ܕܠܐ ܢܗܘܐ ܒܫܘܠܛܢܐ ܕܪ̈ܓܝܓܬܐ ܘܕܢܝܚܐ ܕܠܩܘܒܠܐ ܗܘ ܥܒܕܐ ܕܗܕܐ ܕܐܝܬܝܗܿ ܓܘܠܙܢܗܿ ܕܢܟܦܘܬܐ ܒܗܕܐ ܕܝܢ ܕܡܘܬܐ ܐܝܬܝܗܿ ܐܦ ܟܐܢܘܬܐ ܐܦ ܗܿܢܝܢ ܐܚܪ̈ܢܝܬܐ ܿ ܘܐܢ ܕܝܢ ܐܢܫ ܢܐܡܪ ܕܙܕܩ ܗܘܐ ܠܡ ܕܢܗܘܐ ܐܝܬܝܗܝܢ ܗܟܢܐ . ܟܕ ܠܐ ܠܡ ܡܩܒܠܝܢ ܐܢܚܢܢ ܗܿܢܝܢ ܕܠܩܘܒܠܐ ܦܚܙܘܬܐ ܘܥܘܠܘܬܐ ܐܟܙܢܐ ܕܐܦ ܐܠܗܐ ܠܐ ܡܕܡ ܐܚܪܝܢ ܗܘ ܗܢܐ 

<pb n="36"/>

ܐܡܼܪ ܐܠܐ ܕܘܠܐ ܗܘܐ ܕܢܗܘܐ ܠܡ ܐܝܬܝܢ ܠܐ ܒܢ̈ܝ ܐܢܫܐ. ܐܟܙܢܐ ܕܐܢ ܐܢܫ ܢܚܙܐ ܘܢܬܒܩܐ ܒܢܫܪܐ ܕܠܥܠ ܠܪܘܡܐ ܦܪܪܚ ܢܬܚܡܬ ܕܝܢ ܥܠ ܟܝܢܗ ܕܣܘܣܝܐ ܘܡܪܝܪܐܝܬ ܢܥܕܠܝܘܗܝ ܠܗ ܠܗܢܐ ܕܠܐ ܕܡܐ ܠܟܝܢܗ ܕܢܫܪܐ . ܕܙܕܩ ܗܘܐ ܠܗ ܕܝܢ ܠܗܢܐ ܕܠܣܘܣܝܐ ܠܘܬ ܣܘܣܝܐ ܒܪ ܟܝܢܗ ܢܦܚܡ ܘܢܫܐܠ ܀ ܀ ܀
</p>
</div>
<div type="section" n="5">
<head type="editorial">5</head>
<p xml:lang="syr">

ܐܠܗܐ ܗܟܝܠ ܒܪ ܐܢܫܐ ܗܘ ܥܒܕܗ ܠܒܪ ܐܢܫܐ ܢܦܫܐ ܥܡ ܦܓܪܐ ܥܡܘܪܐ ܓܝܪ ܐܝܬܘܗܝ ܕܥܠܡܐ ܓܘܫܡܢܐ ܗܘ ܗܢܐ ܗܟܝܠ ܐܢ ܢܗܘܐ ܛܒܐ ܐܝܟ ܡܐ ܕܣܦܩ ܟܝܢܗ ܕܒܪ ܐܢܫܐ . ܢܨܝܚܐ ܘܡܫܡܠܝܐ ܡܫܬܟܚ ܿ ܕܐܿܝܟܢܐ ܐܠܗܐ ܠܗ ܠܗܢܐ ܗܟܢܐ . ܘܡܟܝܠ ܗܟܝܠ ܐܢ ܢܗܘܐ ܛܒܐ ܐܝܟ ܡܐ ܕܣܦܩ ܟܝܢܗ ܕܒܪ ܐܢܫܐ . ܢܨܝܚܐ ܘܡܫܡܠܝܐ ܡܫܬܟܚ ܿ ܕܐܿܝܟܢܐ ܐܠܗܐ ܠܗ ܠܗܢܐ ܗܟܢܐ . ܘܡܟܝܠ ܗܟܝܠ ܒܪ ܐܢܫܐ ܗܘܐ ܛܒܐ . ܐܢ ܢܗܘܐ ܢܟܦܐ ܘܟܐܢܐ . ܐܠܘ ܓܝܪ ܡܫܟܚܐ ܗܘܬ ܕܒܐܣܟܡܐ ܐܚܪܢܐ ܕܡܝܬܪ ܗܘܐ ܢܗܘܐ ܗܘܐ ܒܪ ܐܢܫܐ ܛܒܐ ܿ ܡܬܥܕܠ ܗܘܐ ܒܪܘܝܐ ܕܠܐ ܒܗ ܒܗܿܘ ܐܣܟܡܐ ܥܒܕܗ ܠܒܪ ܐܢܫܐ ܛܒܐ ܿ ܘܐܢ ܕܝܢ ܐܝܟ ܡܫܘܚܬܐ ܕܟܝܢܗ ܕܒܪ ܐܢܫܐ ܠܐ ܡܕܡ ܐܝܬ ܕܡܝܬܪ ܕܢܩܒܠ ܒܪ ܐܢܫܐ ܡܼܢ ܢܟܦܘܬܐ ܘܟܐܢܘܬܐ ܿ ܘܗܿܢܝܢ ܐܚܪ̈ܢܝܬܐ ܘܐܟܘܬܗܝܢ ܿ ܬܬܒܥܐ ܬܘܒ ܕܐܝܟܢܐ ܡܫܟܚ ܒܪ ܐܢܫܐ ܕܢܗܘܐ ܢܟܦܐ ܘܟܐܢܐ . ܨܿܒܐ ܗܘ ܓܝܪ ܒܪܘܝܗ ܕܒܗܝܢ ܒܗܿܢܝܢ ܢܗܘܐ ܐܝܬܘܗܝ ܘܡܟܝܠ ܢܟܦܘܬܐ ܒܠܥܕ ܡܿܢ ܦܘܚܡܐ ܘܒܘܚܪܢܐ ܕܗܿܝ ܕܠܩܘܒܠܗܿ ܕܬܗܘܐ ܿ ܠܐ ܡܫܟܚܐ ܿ ܘܒܗܿ ܒܕܡܘܬܐ ܐܦ ܟܐܢܘܬܐ ܿ ܘܐܢ ܕܝܢ ܠܐ ܿ ܐܦ ܠܐ ܐܝܬܝܗܿ ܢܟܦܘܬܐ ܐܦ ܠܐ ܟܐܢܘܬܐ ܿ ܘܐܠܘ ܕܝܢ ܠܐ ܡܫܟܚ ܗܘܐ ܕܒܗܢܐܐܣܟܡܐ ܢܗܘܐ ܐܝܬܘܗܝ ܢܟܦܐ ܘܟܐܢܐ ܟܕ ܠܐ ܡܫܟܚܐ ܗܘܬ ܕܐܚܪܢܐܝܬ ܢܗܘܐ  ܐܢܫܐ ܢܟܦܐ ܘܟܐܢܐ . ܗܝܕܝܢ ܒܘܠܝܬܐ ܡܬܥܕܠ ܗܘܐ ܒܪܘܝܐ ܕܥܒܕܗ ܠܒܪ ܐܢܫܐ ܕܠܐ ܢܫܟܚ ܕܢܗܘܐ ܛܒܐ . ܐܡܪ ܐܢܐ ܕܝܼܢ ܢܟܦܐ ܘܟܐܢܐ ܕܒܗ ܒܠܚܘܕ ܒܗܢܐ ܐܟܣܡܐܿ ܘܠܐ ܠܓܡܪ ܒܐܚܪܢܐ ܥܬܝܕ ܗܘܐ ܕܢܬܢܨܚ ܿ ܘܕܢܬܚܙܐ ܕܫܘܐ ܗܘܐ ܠܚܟܡܬܐ ܕܗܼܘ ܕܥܒܕܗ ܿ ܀ ܀ ܀
</p>
</div>
<div type="section" n="6">
<head type="editorial">6</head>
<p xml:lang="syr">

ܘܐܢ ܕܝܢ ܢܩܘܐ ܒܗܝܢ ܗܘ ܐܡܼܪ ܠܩܘܒܠܢ ܿ ܘܢܐܡܪ ܕܙܕܩ ܗܘܐ ܕܒܟܝܢܗ ܒܪ ܐܢܫܐ ܢܗܘܐ ܢܟܦܐ ܘܠܐ ܒܥܡܠܐ ܿ ܬܘܒ ܗܘ ܗܢܐ ܡܪܦܐ ܘܫܒܩ . ܕܡܢܐ ܗܝ ܢܟܦܘܬܐ ܘܡܢܐ ܐܝܬܝܗܿ ܿ ܘܠܓܒܝܬܐ ܕܠܐ ܦܘܪܫܢܐ ܿ ܘܕܠܐ ܝܕܥܬܐ ܣܛܐ ܿ ܐܢ ܟܕ ܗܕܐ ܣܐܡ ܕܠܐ ܡܫܟܚܐ ܕܕܠܐ ܢܟܦܘܬܐ ܘܕܠܐ ܟܐܢܘܬܐ ܢܗܘܐ ܫܘܐ ܠܗܿܘ ܕܥܒܕܗ ܠܐ ܨܿܒܐ ܕܢܫܐܠ ܿ ܐܣܟܡܐ ܕܩܢܝܢܗܝܢ ܕܗܿܢܝܢ ܿ ܗܕܐ ܓܝܪ ܕܒܐܣܘܪܐ ܕܟܝܢܐ ܢܗܘܐ . ܠܐ ܐܝܬܝܗܿ ܢܟܦܘܬܐ . ܗܿܝ ܕܠܝܬ ܠܗܿ ܦܘܪܣܐ ܕܐܚܪܢܐܝܬ ܐܠܐ ܐܢ ܒܣܩܘܒ̈ܠܐ ܕܪ̈ܓܝܓܬܐ ܘܕܢܝܿܚܐ ܡܬܝܕܥܐ ܘܡܬܒܚܪܐ ܡܬܥܝܢ ܠܗ ܗܟܝܠ ܗܿܢܝܢ ܕܩܝܡܢ ܠܩܘܒܠܗ ܕܟܕ ܡܬܟܬܫܐ 

<pb n="37"/>

ܘܙܟܝܐ ܠܗܝܢ ܬܗܼܘܐ ܘܬܫܬܡܗ ܒܫܪܪܐ ܢܟܦܘܬܐ ܿ ܘܒܗܿ ܕܝܢ ܒܕܡܘܬܐ ܐܦ ܗܿܢܝܢ ܐܚܪ̈ܢܝܬܐ ܀ ܀ ܀
</p>
</div>
<div type="section" n="7">
<head type="editorial">7</head>
<p xml:lang="syr">

ܗܟܢܐ ܗܟܝܠ ܬܩܢܗ ܐܠܗܐ ܠܒܪ ܐܢܫܐ ܒܟܝܢܗ ܿ ܠܐ ܛܒܐ ܘܐܦܠܐ ܒܝܫܐ ܿ ܐܦܣ ܕܝܢ ܘܐܫܠܡ ܠܨܒܝܢܗ ܘܠܝܕܥܬܗ ܓܒܝܬܗܿ ܕܡܝܬܪܘܬܐ ܿ ܘܐܢ ܕܝܢ ܕܡܢܐ ܐܝܬܘܗܝ ܗܘ ܕܠܐ ܛܒܐ ܗܘ ܘܠܐ ܒܝܫܐ ܡܟܝܠ ܡܢ ܬܪܗܬܝܗܝܢ ܗܿܢܝܢ . ܐܡܿܪ ܐܢܐ ܕܝܢ ܕܠܐ ܛܒܐ ܐܝܬܘܗܝ ܘܐܦܠܐ ܒܝܫܐ . ܗܝ ܗܟܝ ܐܝܬܘܬܗ ܕܗܢܐ ܫܦܝܪܐ ܗܝ . ܗܕܐ ܕܝܢ ܕܒܡܝܬܪܘܬܐ ܢܗܘܐ ܛܒܐ ܿ ܠܐ ܥܕܟܝܠ ܐܬܬܘܣܦܬ ܠܗ ܿ ܗܟܢܐ ܕܝܢ ܘܐܦ ܕܗܒܐ ܒܟܝܢܗ ܫܦܝܪܐ ܗܘ ܿ ܒܡܠܬܐ ܕܝܢ ܕܡܝܬܪܘܬܐ ܠܐ ܐܝܬܘܗܝ ܿ ܛܒܐ ܕܕܠܐ ܢܦܫ ܗܘ ܿ ܘܒܗܿ ܒܕܡܘܬܐ ܐܦ ܟܐܦ̈ܐ ܡܝܩܪ̈ܬܐ ܿ ܘܟܠܗܝܢ ܗܿܢܝܢ ܕܗܼܘܝ ܚܕܐ ܚܕܐ ܡܢܗܝܢ . ܐܝܬܝܗܿ ܒܫܘܦܪܐ ܕܚܙܬܐ ܕܝܠܗܿ ܿ ܐܝܟ ܗܕܐ ܗܟܝܠ ܡܠܬܐ ܐܦ ܒܪ ܐܢܫܐ ܐܝܬܘܗܝ ܫܦܝܪܐ . ܘܝܬܝܪܐܝܬ ܐܝܬܘܗܝ ܫܦܝܪܐ ܒܐܝܬܘܬܗܿ ܘܒܗܿ ܒܗܕܐ ܕܗܼܘܐ ܘܐܝܬܘܗܝ ܿ ܗܕܐ ܕܝܢ ܕܢܗܘܐ ܛܒܐ ܗܕܐ ܕܒܠܚܘܕ ܒܝܕ ܡܝܬܪܘܬܐ ܡܬܬܘܣܦܐ ܠܗ ܒܥܡܠܐ ܗܘ ܩܢܐ ܠܗܿ ܕܡܛܠ ܗܕܐ ܐܦ ܐܠܗܐ ܥܒܕܗ ܕܡܢܗ ܘܒܗ ܗܝ ܗܕܐ ܬܗܘܐ ܠܗ ܘܐܠܘ ܗܟܝܠ ܫܘܠܛܢܐ ܢܗܒ ܗܘܐ ܠܗ ܘܠܐ ܩܕܡ ܗܘܐ ܣܡ ܒܟܝܢܗ ܝܕܥܬܐ ܡܝܬܪܘܬܐ ܘܕܒܝܫܬܐ ܡܣܬܒܪ ܗܘܐ ܕܫܢܘܙܐ ܣܡܝܐ ܐܩܝܡ ܥܠ ܡܪܟܒܬܐ . ܚܪܝܦܬܐ . ܐܢ ܕܝܢ ܐܟܚܕܐ ܡܙܓ ܐܢܝܢ ܬܪ̈ܬܝܗܝܢ ܐܦ ܫܘܠܛܢܐ ܝܗܒ ܗܘܐ ܠܗ ܘܠܐ ܩܕܡ ܗܘܐ ܣܡ ܒܟܝܢܗ ܐܩܝܡ ܥܠ ܡܪܟܒܬܐ . ܚܪܝܦܬܐ . ܐܢ ܕܝܢ ܐܟܚܕܐ ܡܙܓ ܐܢܝܢ ܬܪ̈ܬܝܝܢ ܐܦ ܫܘܠܛܢܐ ܠܩܢܝܢܗܿ ܡܝܬܪܘܬܐ ܘܐܦ ܝܕܥܬܐ ܠܦܪܘܫܘܬܐ ܘܙܗܝܪܘܬܐ ܕܓܒܝܬܗ ܐܘܡܢܐ ܩܕܡ ܥܒܕܗ ܠܗܢܐ ܫܢܘܙܐ ܕܐܝܬܘܗܝ ܐܝܕܥܬܐ ܘܡܕܥܐ ܡܕܒܕܢܐ ܕܒܪ ܠܗܿ ܕܝܢ ܗܼܘ ܗܢܐ ܒܚܘܠܡܢܐ ܠܡܪܟܒܬܐ ܕܟܝܢܗ ܿ ܐܢܗܘ ܕܠܐ ܢܢܘܡ ܘܢܕܡܟ ܒܪܗܛܗ ܘܒܢ̈ܝܚܐ ܘܒܐܪ̈ܓܝܓܬܐ ܢܣܬܚܦ ܘܢܦܠ ܀ ܀ ܀
</p>
</div>
<div type="section" n="8">
<head type="editorial">8</head>
<p xml:lang="syr">

ܒܐܝܬܘܬܗ ܗܟܝܠ ܒܪ ܐܢܫܐ ܘܒܟܝܢܗ ܐܝܬܘܗܝ ܫܦܝܪܐ ܐܝܟ ܕܗܒܐ ܘܐܝܟ ܟܐܦ̈ܐ ܡܝܩܪ̈ܬܐ ܘܐܝܟ ܥܿܒܕܐ ܕܐܠܗܐ ܕܢܗܘܐ ܕܝܢ ܛܒܐ ܐܘ ܕܠܩܘܒܠܐ ܒܝܫܐ ܗܕܐ ܕܨܒܝܢܗ ܗܝ . ܗܿܢܝܢ ܓܝܪ ܩܪܝܒܢ ܐܢܝܢ ܠܗ . ܐܝܟ ܕܡܫܟܚ ܗܘ ܕܢܣܥܘܪ ܐܢܝܢ . ܕܡܘ̈ܬܐ ܐܢܝܢ ܓܝܪ ܕܓܕܫܢ ܒܗ ܿ ܐܝܟ ܥܝ̈ܕܐ ܘܕܘܒܪ̈ܐ ܕܗܿܘܝܢ ܒܗ . ܘܐܝܟ ܨܒܝܢܗ ܘܓܒܝܬܗ ܐܝܟܢܐ ܕܐܦ ܒܝܫܬܐ ܒܣܘܥܪܢܐ ܗܘ ܒܠܚܘܕ ܡܬܩܝܡܐ ܘܩܕܡ ܕܬܣܬܥܪ ܠܐ ܐܝܬܝܗܿ ܫܘܠܛܢܐ ܗܟܝܠ ܐܝܬ ܠܗ ܠܒܪ ܐܢܫܐ ܥܠ ܒܝܫܬܐ ܗܝ ܡܫܟܚܐ ܕܬܣܬܥܪ ܠܐ ܗܘܐ ܕܗܼܘ ܢܣܥܪܝܗܿ . ܠܗܕܐ ܿ ܐܠܐ ܕܟܕ ܠܐ ܢܣܥܪܝܗܿ ܡܝܬܪܐ ܘܢܨܝܚܐ ܢܫܬܟܚ ܿ ܐܠܘ ܓܝܪ ܫܘܠܛܢܐ ܠܝܬ ܗܘܐ ܠܗ ܕܢܣܥܪܝܗܿ ܿ ܡܣܬܒܪ ܗܘܐ ܒܪܘܝܗ ܕܒܚܣܡܐ ܥܟܪܗ ܡܢ ܗܢܐ ܢܨܚܢܐ ܘܓܠܙܗ ܡܢ ܚܐܪܘܬܐ 

<pb n="38"/>

ܕܠܐ ܢܗܘܐ ܡܢܗ ܘܒܗ ܐܝܬܘܗܝ ܛܒܐ ܿ ܘܡܕܝܢ ܗܼܝ ܗܕܐ ܕܡܣܬܒܪܐ ܿ ܕܩܢܝܢܐ ܗܝ ܡܚܣܪܝܢܐ . ܒܫܪܪܐ ܩܢܝܢܐ ܐܝܬܝܗܿ ܡܝܬܪܐ ܘܪܒܐ ܕܟܝܢܐ . ܘܡܟܝܠ ܠܐ ܡܢ ܡܬܘܡ ܠܓܡܪ ܒܝܫܬܐ ܐܝܟ ܕܒܩܛܝܪܐ ܥܠܘܗܝ ܐܬܝܐ ܡܛܠ ܕܠܐ ܐܝܬܝܗܿ ܒܐܝܬܘܬܐ . ܘܐܠܘ ܠܐ ܐܝܬ ܗܘܐ ܠܗ ܥܠܝܗܿ ܫܘܠܛܢܐ ܐܦܠܐ ܗܕܐ ܐܝܬ ܗܘܐ ܠܗ ܒܗ ܐܦ ܕܢܥܪܘܩ ܡܢܗ ܿ ܥܪܩ ܕܝܢ ܠܐ ܗܘܐ ܐܝܟ ܕܡܢ ܡܕܡ ܕܐܝܬܘܗܝ ܡܛܠ ܕܠܐ ܐܝܬܝܗܿ . ܐܠܐ ܡܢ ܗܿܘ ܡܕܡ ܕܡܢܗ ܡܫܟܚܐ ܕܢܗܘܐ ܐܝܟܢܐ ܓܝܪ ܩܢܐ ܗܘܐ ܣܢܐܬܗܿ ܕܒܝܫܬܐ ܗܕܐ ܕܡܝܬܪܐ ܗܝ ܐܠܘ ܠܐ ܕܡܫܟܚ ܗܘܐ ܿ ܕܗܼܢܝܢ ܗܿܢܝܢ ܢܣܥܘܪ ܘܒܨܒܝܢܗ ܡܫܬܐܠ ܗܘܐ ܡܢܗܝܢ . ܡܝܬܪܘܬܐ ܓܝ ܒܝܬ ܒܢ̈ܝ ܐܢܫܐ ܐܝܟ ܕܕܡܝܐ ܐܦܠܐ ܡܕܡ ܗܝ ܐܚܪܝܢ . ܐܠܐ ܡܫܬܐܠܢܘܬܐ ܘܠܓܝܙܘܬܐ ܘܟܐܢܢܐ ܗܘ ܗܿܘ ܐܝܢܐ ܕܠܐ ܗܘܐ ܥܘܠܐ . ܘܒܗܿ ܒܕܡܘܬܐ ܐܦ ܗܿܢܝܢ ܐܚܪ̈ܢܝܬܐ݀ ܐܠܗܐ ܕܝܢ ܐܝܬܘܗܝ ܛܒܐ . ܠܐ ܗܐܘ ܡܛܠ ܗܕܐ ܕܠܐ ܡܥܘܠ ܐܦܢ ܡܫܟܚ ܿ ܐܠܐ ܒܠܚܘܕ ܡܛܠ ܥܘܕܪ̈ܢܘܗܝ ܘܛܝܒܘ̈ܬܗ ܿ ܕܡܛܠ ܗܕܐ ܐܦ ܒܠܚܘܕܘܗܝ ܐܝܬܘܗܝ ܛܒܐ . ܒܝܬ ܒܢ̈ܝ ܐܢܫܐ . ܕܝܢ ܛܒܐ ܠܘܩܕܡ ܒܥܪܘܩܝܐ ܗܘ ܕܡܢ ܒܝܫܬܐ ܡܬܩܝܡ ܕܫܘܛܢܗܝܢ ܕܗܿܢܝܢ ܐܠܨܐ ܕܗܼܘܐ ܩܪܝܒ ܠܗ ܿ ܐܝܟܢܐ ܕܠܗܿܘ ܕܨܿܒܐ ܕܢܗܿܘܐ ܛܒܐ ܡܢܗ ܘܒܗ ܬܗܘܐ ܐܝܬ ܠܗ ܕܠܐ ܢܥܒܕ ܐܢܝܢ ܠܒܝܫ̈ܬܐ ܐܦܢ ܗܘ ܕܡܫܠܡܢܐ ܗܘ ܥܡ ܗܢܐ ܥܪܘܩܝܐ ܕܡܢ ܒܝ̈ܬܐ ܡܬܬܒܥ ܐܦ ܣܘܥܪܢܐ ܕܛܒ̈ܬܐ ܐܠܐ ܗܕܐ ܗܝ ܕܪܒܐ ܘܒܗܿ ܐܝܬ ܢܨܚܢܐ ܠܓܡܪ ܒܝܬ ܒܢ̈ܝ ܐܢܫܐ ܐܢܫ ܠܐ ܡܫܟܚ ܿ ܐܝܟ ܕܗܕܐ ܐܝܬܝܗܿ ܢܨܚܢܐ ܡܝܬܪܐ . ܡܛܠ ܕܥܣܩܐ ܗܝ ܡܫܬܐܠܢܘܬܐ ܕܡܢ ܚܛܗ̈ܐ ܿ ܣܘܥܪܢܐ ܓܝܪ ܛܒܐ ܒܙܒܢ ܡܫܬܟܚ ܿ ܐܦ ܠܘܬ ܗܿܢܘܢ ܕܣܓܝ ܒܝܫܝܢ ܿ ܓܠܝܐ ܗܝ ܗܟܝܠ ܕܛܝܒܘܬܐ ܗܼܘܬ ܒܗ ܒܒܪ ܐܢܫܐ ܒܫܘܠܛܢܐ ܗܢܐ ܕܐܬܝܼܗܒ ܠܗ ܕܢܚܛܐ . ܕܟܕ ܡܫܬܐܠ ܗܘ ܡܢܗ ܡܬܢܨܚ ܘܠܐ ܐܚܪܢܐܝܬ ܿ ܀ ܀ ܀
</p>
</div>
<div type="section" n="9">
<head type="editorial">9</head>
<p xml:lang="syr">

ܒܗܕܐ ܗܘ ܗܟܝܠ ܚܐܪܘܬܐ ܡܝܩܪ ܒܪ ܐܢܫܐ ܕܒܟܝܢܗ ܐܝܬ ܒܗ ܝܕܥܬܐ ܕܛܒ̈ܬܐ ܘܕܒܝܫ̈ܬܐ ܕܡܫܟܚܢ ܕܢܣܬܥܪܢܿ ܩܕܡ ܓܝܪ ܕܢܣܬܥܪܢ ܠܐ ܐܝܬܝܗܝܢ . ܐܝܟܢܐ ܓܝܪ ܐܝܬܘܗܝ ܗܼܘ ܣܘܥܪܢܐ ܿ ܟܕ ܗܿܘ ܕܣܿܥܪ ܠܗ ܠܝܬܘܗܝ ܕܡܛܠ ܗܕܐ ܐܦ ܗܿܘܼܝܐ ܘܐܦ ܛܠܩܐ ܒܝܫܬܐ ܡܐ ܕܡܣܬܥܪܐ . ܘܡܐ ܕܠܐ ܡܣܿܬܥܪܐ . ܘܡܟܝܠ ܐܦ ܐܠܗܐ ܕܐܝܬܘܗܝ ܛܒܐ . ܘܒܠܚܘܕ ܕܢܥܕܪ ܘܢܥܒܕ ܛܝܒܘܬܐ ܝܿܕܥ ܿ ܘܒܝܫܬܐ ܐܦܠܐ ܒܡܕܡ ܣܿܥܪ . ܘܠܐ ܗܘܐ ܒܠܐ 

<pb n="39"/>

ܝܕܥܬܐ ܡܫܬܐܠ ܡܢ ܒܝܫܬܐ . ܘܐܦܠܐ ܡܛܠ ܡܚܝܠܘܬܐ ܡܠܝܐܝܬ ܢܘܟܪܝ ܘܪܚܝܩ ܡܢ ܗܕܐ ܿ ܐܝܟܢܐ ܓܝܪ ܠܐ ܝܿܕܥ ܗܘ ܕܡܠܦ ܿ ܕܠܐ ܢܥܒܕܘܢ ܒܝܫ̈ܬܐ ܿ ܘܐܝܟܐܢ ܕܝܢ ܘܠܝܐ ܗܕܐ ܕܢܣܒܪ ܕܡܛܠ ܡܚܝܠܘܬܐ ܐܠܗܐ ܡܫܬܐܠ ܡܢ ܒܝܫ̈ܬܐ ܠܐ ܿ ܗܘܐ ܓܝܪ ܡܛܠ ܡܚܝܠܘܬܐ ܕܠܐ ܡܥܘܠ ܛܒܐ ܗܘ ܗܿܘ ܕܐܝܬܘܗܝ ܛܒܐ ܿ ܐܠܐ ܡܚܝܠܘܬܐ ܡܫܠܡܢܝܬܐ ܕܠܐ ܨܿܒܐ ܘܐܢ ܕܝܢ ܢܐܡܪ ܕܠܐ ܡܫܟܚ ܐܠܗܐ ܕܢܥܒܕ ܥܘܠܐ ܡܕܡ ܫܦܝܪ ܐܡܪܝܢ ܐܢܚܢܢ ܀ ܀ ܀ 
</p>
</div>
<div type="section" n="10">
<head type="editorial">10</head>
<p xml:lang="syr">

ܗܕܐ ܕܝܢ ܕܠܐ ܡܫܟܚ ܿ ܠܐ ܗܘܐ ܐܝܟ ܡܚܝܠܘܬܐ ܣܿܝܡܝܢ ܐܢܚܢܢ ܿ ܐܠܐ ܥܠ ܪܒܘܬܗ ܕܠܐ ܨܿܒܐ . ܘܡܛܠ ܗܕܐ ܕܠܐ ܡܫܬܓܢܐ ܠܡܫܬܐܠܢܘܬܐ ܗܕܐ ܕܠܐ ܡܫܬܚܠܦ ܨܒܝܢܗ ܕܢܿܥܒܕ ܒܝܫ̈ܬܐ ܐܝܬ ܠܗ ܘܡܟܝܠ ܡܫܼܟܚ ܗܘܐ ܠܐ ܠܐ ܣܿܥܪ ܒܟܝܢܐ ܗܘ ܕܨܒܝܢܐ ܕܠܐ ܡܫܬܚܠܦ ܘܗܟܢܐ ܐܦܠܐ ܐܝܬܝܗܿ ܒܝܫܬܐ ܠܘܬ ܐܠܗܐ ܠܐ ܒܠܚܘܕ ܒܩܢܘܡܐ ܐܠܐ ܐܦܠܐ ܒܣܘܥܪܢܐ . ܡܛܠ ܕܝܢ ܕܒܝܬ ܒܢ̈ܝ ܐܢܫܐ ܠܐ ܐܝܬܝܗܿ ܡܫܬܐܠܢܘܬܐ ܕܡܢܗܿ ܕܠܐ ܫܘܚܠܦܐ . ܐܦܢ ܛܒ ܐܢܫ ܢܬܥܠܐ ܠܡܝܬܪܘܬܐ ܒܣܘܥܪܢܐ ܗܘ ܒܠܚܘܕ ܡܣܬܒܪܐ ܕܐܝܬܝܗܿ ܿ ܘܠܐ ܗܘܐ ܩܕܡܘܗܝ ܕܣܘܥܪܢܐ ܐܝܬܝܗܿ ܀ ܀ ܀
</p>
</div>
<div type="section" n="11">
<head type="editorial">11</head>
<p xml:lang="syr">

ܗܟܢܐ ܗܟܝܠ ܝܩܪܗ ܐܠܗܐ ܠܒܪ ܐܢܫܐ ܕܒܨܠܡܗ ܕܝܠܗ ܒܪܝܗܝ ܕܐܝܟܢܐ ܕܗܼܘ ܒܚܐܪܘܬܐ ܕܟܝܢܗ ܐܝܬܘܗܝ ܛܒܐ ܗܟܢܐ ܐܦ ܒܪ ܐܢܫܐ ܒܚܐܪܘܬܐ ܕܨܒܝܢܗ ܡܬܕܡܝܢܐ ܢܗܿܘܐ ܒܐܠܗܐ ܿ ܕܠܐ ܗܘܐ ܒܡܚܝܠܘܬܐ ܕܟܝܢܗ ܡܫܬܐܠ ܡܢ ܒܝܫ̈ܬܐ ܐܠܐ ܒܚܐܪܘܬܗ ܡܝܩܪ ܡܝܬܪܘܬܐ . ܘܗܼܝ ܗܕܐ ܡܒܕܩܐ ܡܠܝܐܝܬ ܘܣܦܝܩܐܝܬ ܕܐܦ ܙܒܢ̈ܬܐ ܣܓܝ̈ܐܬܐ ܫܘܚ̈ܠܦܐ ܣܓܝ̈ܐܐ ܡܫܬܟܚܝܢ ܒܒܢܗܝ ܐܢܫܐ ܠܡܝܬܪܘܬܐ ܘܠܒܝܫܬܐ ܗܿܢܝܢ ܕܚܕܐ ܡܢ ܗܿܢܘܢ ܠܐ ܫܪܝܪܐܝܬ ܩܒܝܥܐ ܗܘܬ ܒܗܘܢ ܒܥܝܕܐ ܕܙܒܢܐ ܣܓܝܐܐ ܿ ܟܘܠܗܝܢ ܓܝܪ ܗܿܢܝܢ ܕܡܢ ܩܛܝܪܗ ܕܟܝܢܐ ܣܿܥܪܝܢ ܐܢܚܢܢ ܿ ܫܘܚ̈ܠܦܐ ܕܡܢܗܝܢ ܠܐ ܡܩܒܠܝܢ ܐܢܚܢܢ . ܟܠܗܝܢ ܕܝܢ ܗܿܢܝܢ ܕܒܡܠܬܐ ܕܨܒܝܢܢ ܥܿܒܕܝܢ ܐܢܚܢܢ ܿ ܗܢܼܝܢ ܗܿܢܝܢ ܒܙܒܢ ܙܒܢ ܐܚܪܢܐܝܬ ܐܝܬܝܗܝܢ ܒܢ ܐܝܟ ܨܒܝ̈ܢܐ ܕܗܘܿܝܢ ܠܢ ܕܨܠܝܢ ܠܚܕ ܡܢ ܓܒ̈ܐ . ܠܐ ܗܟܝܠ ܐܝܬܝܗܿ ܗܕܐ ܒܟܝܢܗܘܢ ܕܒܢ̈ܝ ܐܢܫܐ ܕܡܢ ܩܛܝܪ ܢܚܛܘܢ . ܐܠܐ ܕܒܨܒܝܢܗܘܢ ܢܣܥܪܘܢ ܒܝܫ̈ܬܐ . ܡܒܕܩ ܕܝܢ ܘܡܘܕܥ  ܐܦ ܗܼܘ ܥܡܠܗܿ ܕܡܝܬܪܘܬܐ ܕܕܨܒܝܢܗܘܢ ܗܝ ܕܗܿܢܘܢ ܕܩܢܝܢ ܠܗ ܕܐܡܬܝ ܕܠܗܘܢ ܠܗܿܢܝܢ ܒܣܝܢܐ ܩܠܝܠ ܥܠܝܗܿ ܢܗܘܐ . ܒܩܢܕܝܢܘܣ ܘܒܡܚܫܘܠܐ ܐܝܬܘܗܝ ܩܢܝܢܗܘܢܿ ܀ ܀ ܀
</p>
</div>
<div type="section" n="12">
<head type="editorial">12</head>
<p xml:lang="syr">

ܐܢ ܕܝܢ ܐܢܫ ܠܘܩܒܠ ܡܠܬܢ ܢܝܬܐ ܗܕܐ . ܕܐܝܬ ܠܡ ܕܨܿܒܐ ܕܒܙܒܢ ܕܢܫܬܐܠ ܡܢ ܣܘܥܪ̈ܢܐ ܒܝܫ̈ܐ ܿ ܐܡܼܿܪ ܕܝܢ ܕܠܐ ܠܡ ܡܫܟܚܢܐ . ܢܐܠܦ ܕܐܦ ܚܫܐ ܐܝܢܐ ܕܢܘܓܪܐ ܕܙܒܢܐ ܒܦܓܪܐ ܗܘܐ ܠܐ ܕܠܝܠܐܝܬ 

<pb n="40"/>

ܡܫܟܚ ܕܢܫܬܢܐ ܘܢܒܼܛܠ ܿ ܗܟܢܐ ܕܝܢ ܘܐܦ ܫܝܘܬܐ ܕܢܦܫܐ ܕܠܐ ܫܦܝܪܐ . ܕܒܢܘܓܪܐ ܕܙܒܢܐ ܒܗܿ ܐܬܩܒܥܬ ܿ ܠܐ ܕܠܝܠܐܝܬ ܐܝܬ ܠܗܿ ܕܬܥܪܘܩ ܡܢ ܗܿܢܝܢ ܕܒܥܝܕܐ ܣܓܝܐܐ ܐܝܬܝܗܿ ܒܗܝܢ . ܐܠܐ ܐܢ ܡܕܡ ܚܫܐ ܛܒܐ ܕܪܒ ܢܥܘܠ ܿ ܘܠܗܿܘ ܕܩܕܡܘܗܝ ܢܦܩ ܿ ܗܟܢܐ ܓܝܪ ܐܦ ܙܒܢ̈ܬܐ ܣܓܝ̈ܐܬܐ ܐܢܫܝܢ ܢܦܼܩܘ ܒܚܐܦܐ ܚܪܝܦܐ ܕܠܐ ܟܠܝܢ ܠܣܘܥܪܢܐ ܐܝܢܐ ܕܗܼܘ ܒܝܫܐ ܿ ܘܐܘ ܕܝܢ ܠܒܥܠܗܿ ܕܐܢܬܬܐ ܿ ܗܼܝ ܕܨܿܒܐ ܗܘܐ ܕܢܓܘܪ ܚܼܙܐ ܘܐܬܬܟܣ ܡܢ ܕܚܠܬܐ ܕܡܟܣܢܘܬܐ ܕܪܓܬܗ ܐܘ ܒܥܘܗܕܢܐ ܕܢܡܘܣܐ ܐܬܟܠܝ . ܘܐܚܪܢܐ ܕܨܿܒܐ ܕܒܠܣܛܝܘܬܐ ܢܗܿܘܐ . ܘܡܢ ܕܚܠܬܐ ܕܡܣܡ ܒܪܝܫܐ ܠܪܓܬܗ ܦܩܚ ܿ ܗܟܢܐ ܗܟܝܠ ܚܛܗ̈ܐ ܣܘܥܪ̈ܢܐ ܐܢܘܢ ܕܚܫ̈ܐ ܘܠܐ ܗܘܐ ܡܢ ܟܝܢܐ ܪܕܝܢ ܿ ܘܟܕ ܟܠܢ ܡܚܒܝܢ ܐܢܚܢܢ ܿ ܠܡܢ ܕܐܝܬ ܒܗ ܡܟܝܟܘܬܐ : ܒܚܘܫܒܐ ܕܓܘܐ ܕܟܠܢ ܠܢܡܘܣ̈ܐ ܗܿܢܘܢ ܕܠܝܬ ܒܗܘܢ ܫܘܒܩܢܐ ܘܡܫܬܐܠܢܘܬܐܿ . ܣܡܢܢ ܥܠ ܥܒ̈ܕܝ ܒܝܫ̈ܬܐ ܘܒܗ ܒܥܒܕܐ ܚܿܘܝܢ ܇ ܕܠܐ ܗܘܐ ܡܢ ܟܝܢܗܘܢ ܡܬܕܒܪܝܢ ܒܩܛܝܪܐ܆ ܐܠܐ ܒܨܒܝܢܗܘܢ ܓܿܒܝܢ ܕܢܣܥܪܘܢ ܒܝܫ̈ܬܐ ܘܫܿܘܝܢ ܐܢܘܢ ܠܡܣܡ ܒܪܫܐ ܀ ܀ ܀
</p>
</div>
<div type="section" n="13">
<head type="editorial">13</head>
<p xml:lang="syr">

ܡܛܠ ܕܝܢ ܕܐܦ ܐܚܪܢܐܝܬ ܡܫܪܝܢ ܬܠܡ̈ܝܕܘܗܝ ܕܡܢܝ ܕܢܚܘܘܢܿ ܘܢܟܣܘܢ ܕܬܪ̈ܝܢ ܟܝܢܝ̈ܢ ܐܝܬ ܠܢ ܕܠܩܘܒܠܐ ܒܗܕܐ ܕܒܙܒܢ ܠܡ ܡܬܚܫܒܝܢ ܐܢܚܢܢ ܒܝܫ̈ܬܐ ܘܒܙܒܢ ܛܒ̈ܬܐ . ܢܐܡܪ ܠܗܘܢ . ܕܡܛܠ ܕܒܟܝܢܢ ܐܝܬܝܗܿ ܐܝܕܥܬܐ ܕܬܪ̈ܬܝܗܝܢ : ܐܠܨܐܝܬ ܥܠ ܚܘܫܒ̈ܐ ܕܗܿܢܝܢ ܕܝܕܥܝܢ ܐܢܚܢܢ ܠܗܝܢ : ܡܬܙܝܥܝܢ ܐܢܚܢܢ ܟܕ ܡܕܡ ܠܐ ܚܣܪܝܢ ܐܢܚܢܢ ܿ ܐܠܐ ܐܦ ܝܬܪܝܢ ܐܢܚܢ ܡܠܝܐܝܬ : ܒܗܿܝ ܕܓܒܝܢ ܐܢܚܢܢ ܘܡܝܩܪܝܢ ܐܢܚܢܢ ܡܕܡ ܕܫܦܝܪ ܘܡܝܬܪܼ. ܕܒܨܒܝܢܗܘܢ ܡܝܬܪܘܬܐ ܓܿܒܝܢ ܇ ܟܕ ܚܘܫܒܐ ܕܬܪܗܬܝܗܝܢ ܥܘܠܘܬܐ ܘܕܟܐܢܘܬܐ ܒܟܝܢܗܘܢ ܠܝܬ ܗܘ . ܝܕܥܬܐ ܓܝܪ ܐܠܨܐܝܬ ܡܬܒܥܝܐ ܗܘܬ ܡܛܠ ܦܪܘܫܘܬܐ . ܪܓܬܐ ܕܝܢ ܡܥܫܐ ܠܗܿܢܝܢ ܕܐܬܝܕܥ ܘܗܼܘ ܨܒܝܢܐ ܨܠܐ ܠܘܬ ܐܝܠܝܢ ܕܨܿܒܐ . ܗܼܿܢܝܢ ܕܝܢ ܗܿܢܝܢ ܠܐ ܗܘܐ ܡܢܘ̈ܬܐ ܐܢܝܢ ܡܦܪ̈ܫܬܐ ܕܢܦܫܐ ܐܠܐ ܐܝܟ ܣܘܥܪ̈ܢܝܗ ܐܢܘܢ ܕܗܕܐ . ܐܟܙܢܐ ܓܝܪ ܕܠܥܝܢܢ ܕܝܠܢ ܐܝܬ ܠܗܿ ܕܒܟܝܢܗܿ ܬܚܙܐ ܣܘܥܪ̈ܢܐ ܕܐܚܪ̈ܢܐ ܿ ܒܙܒܢ ܐܦ ܒܝܫ̈ܐ ܘܐܦ ܛܒ̈ܐ ܿ ܘܠܐ ܐܝܬܝܗܿ ܗܝ ܥܠܬܐ ܕܚܕ ܡܢܗܘܢ ܡܩܒܠܐ ܓܝܪ ܝܕܥܬܐ ܡܢ ܚܙܬܐ ܿ ܘܡܦܪܫܐ ܡܕܡ ܕܡܬܚܙܐ ܿ ܗܟܢܐ ܐܦ ܚܘܫܒܐ ܒܕܡܘܬ ܥܝܢܐ ܐܠܨܐܝܬ ܡܬܙܝܥ ܠܘܬ ܗܿܢܝܢ ܕܡܫܟܚܢ ܕܢܣܬܥܪܢ ܘܠܐ ܗܘܐ ܒܩܛܝܪܐ ܡܬܕܒܪܐ ܢܦܫܐ ܠܘܬܗܝܢ ܿ ܐܠܐ ܒܝܕܥܬܐ ܕܟܝܢܗܿ ܩܪܒܐ . ܠܗܝܢ ܿ ܐܢ ܓܝܪ ܢܨܒܐ ܐܟܚܕܐ ܗܿܢܝܢ ܕܕܠܩܘܒܠܐ ܐܢܝܢ ܡܬܚܫܒܝܢ ܐܢܚܢܢ ܐܟܚܕܐ ܕܝܢ ܕܢܣܥܘܪ ܗܿܢܝܢ ܕܕܠܩܘܒܠܐ ܐܢܝܢ ܠܐ ܡܫܟܚܝܢ ܐܢܚܢܢ ܿ ܗܟܢܐ

<pb n="41"/>

ܗܟܝܠ ܗܼܘ ܣܘܥܪܢܐ ܡܦܪܫ ܗܘ ܒܓܒܝܬܗ ܨܒܝܢܐ . ܗܘ ܕܝܢ ܚܘܫܒܐ ܥܠܝܗܿ ܕܝܕܥܬܐ ܕܒܟܝܢܢ ܕܛܒܬܐ ܘܕܒܝܫܬܐ ܡܣܗܕ . ܐܠܘ ܓܝܪ ܠܐ ܡܩܕܡܝܢ ܗܘܝܢ ܝܕܥܝܢ ܗܘܝܢ . ܠܗܝܢ ܠܗܿܢܝܢ . ܐܦ ܠܐ ܡܬܚܫܒܝܢ ܗܘܝܢ ܠܗܝܢ . ܐܠ ܦܐ ܡܝܬܪܘܬܐ ܓܿܒܝܢ ܗܘܝܢ . ܘܓܠܝܙܝܢ ܗܘܝܢ ܐܦ ܡܢ ܟܘܠ ܡܕܡ . ܓܕܫܐ . ܕܝܢ ܠܣܓܝ̈ܐܐ ܕܢܨܛܒܘܢ ܒܒܝܫܬܐ .ܡܛܠ ܕܡܩܕܡܝܢ ܡܬܠܒܟܝܢ ܒܕܘܒܪ̈ܐ ܣܢ̈ܝܐ . ܕܡܛܠ ܗܢܐ ܘܠܐ ܠܒܢ̈ܝ ܐܢܫܐ ܕܝܬܝܪܐܝܬ ܢܬܒܛܠ ܠܗܘܢ ܥܠ ܬܪܒܝܬܐ ܕܒ̈ܢܝܗܘܢܿ ܝܬܝܪ ܡܢ ܦ̈ܠܚܐ ܕܐܪܥܐ . ܕܒܛܝܠ ܠܗܘܢ ܥܠ ܪܘܒܝܐ ܕܢܨܒ̈ܬܗܘܢܿ ܗܕܐ ܗܟܝܠ ܕܚܘܫܒܐ ܗܢܐ ܕܒܢ ܢܣܼܒ ܠܣܗܕܘܬܐ ܕܬܪ̈ܝܢ ܟܝ̈ܢܝܢ ܕܠܩܘܒܠܐ ܼ ܠܗܕܐ ܕܡܝܐ ܿ ܐܟܙܢܐ ܕܐܢ ܐܢܫ ܢܐܡܪ ܿ ܕܚܙܬܐ ܡܘܙܓܐ ܐܝܬܝܗܿ ܕܟܠܗܘܢ ܓܘܢ̈ܐ ܡܛܠ ܕܥܠ ܟܠܗܘܢܼ ܗܿܢܝܢ ܢܦܠܐ ܀ ܀ ܀
</p>
</div>
<div type="section" n="14">
<head type="editorial">14</head>
<p xml:lang="syr">

ܒܝܕ ܗܿܢܝܢ ܗܟܝܠ ܕܐܬܩܕܡ ܐܬܐܡܼܪ ܡܠܝܐܝܬ ܐܬܚܼܙܝܬ ܗܕܐ ܕܥܗܢܐ ܗܘܬ ܐܠܨܐܝܬ ܕܢܣܒ ܒܪ ܐܢܫܐ ܫܘܠܛܢܐ ܐܦ ܕܢܚܛܐ ܕܗܟܢܐ ܐܬܒܪܝ ܡܛܠ ܕܐܚܪܢܐܝܬ ܠܐ ܡܫܟܚ ܗܘܐ ܕܡܝܬܪܘܬܐ ܕܢܨܚܢܐ ܘܙܟܘܬܐ ܢܩܢܐ . ܗܘܐ ܿ ܕܗܼܝ ܗܕܐ ܐܠܗܐ ܡܛܠ ܕܛܒܐ ܗܘ ܿ ܘܕܠܐ ܚܣܡ ܗܘ ܣܡܗ ܒܟܝܢܗ ܿ ܘܬܘܒ ܐܦ ܗܕܐ ܐܬܚܼܙܝܬ ܕܠܝܬ ܐܦ ܠܐ ܚܕ ܩܛܝܪܐ ܕܐܠܨ ܕܢܣܒܪ ܕܐܝܬ ܗܝܠܐ ܒܝܫܬܐ ܕܠܐ ܫܘܪܝ ܕܠܩܘܒܠܐ ܕܐܠܗܐ ܡܛܠ ܥܘܠܐ ܘܚܛܗ̈ܐ ܕܒܝܬ ܒܢ̈ܝ ܐܢܫܐ . ܘܐܦ ܠܐ ܕܠܓܡܪ ܒܐܝܬܘܬܐ ܘܒܩܢܘܡܐ ܢܣܒܪ ܐܝܬܝܗܿ ܒܝܫܬܐ ܐܠܐ ܒܣܘܥܪܢܐ ܗܘ ܒܠܚܘܕ ܡܬܩܝܡܐ ܀ ܀ ܀
</p>
</div>
<div type="section" n="15">
<head type="editorial">15</head>
<p xml:lang="syr">

ܘܡܟܝ ܕܝܢ ܕܢܐܡܪ ܐܝܟ ܚܝܠܢ ܥܠ ܡܕܒܪܢܘܬܗ ܕܐܠܗܐ ܡܠܝܬ ܟܘܠ ܚܟ̈ܡܢ . ܘܥܠ ܒܪ̈ܝܬܐ ܗܢܿܝܢ ܕܣܪܝܩܐܝܬ ܒܒܝܫܬܐ ܡܢ ܡܢܝ ܫܢܝܐ ܡܬܥܕܠܝܢ ܿ ܒܨܒܘ̈ܬܐ ܓܝܪ ܣܓܝ̈ܐܬܐ ܕܒܝܬ ܒܢ̈ ܝܐܢܫܐ ܡܬܥܕܠ ܗܘ ܗܿܢܐ ܕܒܠܝܠܐܝܬ ܠܡ ܗܿܘܝܢ . ܘܠܥܘܬܪܐ ܘܠܡܣܟܢܘܬܐ ܘܠܚܘܠܡܢܐ ܘܠܟܘܪܗܢܐ ܿ ܐܝܟ ܕܠܐ ܠܡ ܐܝܬܝܗܘܢ ܒܫܘܝܘܬܐ ܥܕܠ . ܘܬܘܒ ܐܦ ܗܕܐ ܕܙܒܢ̈ܬܐ ܠܡ ܣܓܝ̈ܐܬܐ ܥܒ̈ܕܝ ܒܝܫ̈ܬܐ ܦܠܛܝܢ ܠܡ ܡܢ ܡܣܡ ܒܪܝܫܐ . ܕܢܡܘܣܐ . ܘܗܿܘ ܠܡ ܕܠܐ ܪܓܝܫ ܡܩܒܠ ܡܣܡ ܒܪܫܐ ܿ ܘܬܘܒ ܕܒܙܒܢ ܠܡ ܐܦ ܒܝܫ̈ܐ ܩܝܡܝܢ ܒܪܫܢܘܬܐ ܘܒܫܘܠܛܢܐ ܕܐܚܪ̈ܢܐ ܢܐܡܪ ܗܟܝܠ ܐܢܚܢܢ ܠܘܩܒܠ ܗܿܢܝܢ ܕܒܪ ܐܢܫܐ ܥܠ ܠܥܠܡܐ ܡܢ ܒܪܘܝܗ ܿ ܕܠܐ ܡܕܡ ܐܚܪܝܢ ܢܬܬܓܪ ܐܠܐ ܣܓܝܕܬܐ ܕܐܠܗܐ ܘܡܝܬܪܘܬܐ ܿ ܕܟܕ ܗܿܢܝܢ ܓܝܪ ܢܩܢܐ ܫܦܝܪ ܘܛܒܐܝܬ ܢܪܕܝܘܗܝ ܠܥܘܡܪܗ ܗܢܐ . ܘܐܢ ܕܝܢ ܒܗܿܢܝܢ ܢܒܣܐ ܩܫܝܐܝܬ ܒܛܘܥܝܝ ܢܬܛܒܥ ܿ ܣܝܒܪܬܐ ܕܝܢ ܠܦܓܪܗ ܘܟܘܣܐ ܕܠܒܘܫ̈ܐ ܘܐܚܪ̈ܢܝܬܐ ܬܟܣ̈ܝܬܐ ܝܿܗܒ ܠܗ ܐܠܗܐ . ܐܠ ܗܘܐ ܐܝܟ ܡܘܗܒ̈ܬܐ ܩܕܡ̈ܝܬܐ ܘܡܝܩܪ̈ܬܐ ܐܠܐ ܐܝܟ ܡܕܡ ܕܡܬܒܥܐ ܠܩܘܝܡܗ ܕܗܪܟܐ ܿ ܡܛܠ ܕܒܦܓܪܐ 

<pb n="42"/>

ܐܝܬܘܗܝ ܕܒܝܕ ܗܿܢܝܢ ܢܗܿܘܐ ܠܗ ܕܢܚܐ ܘܕܠܐ ܥܘܟܪܐ ܢܗܘܐ ܥܡܠ ܘܠܐܐ . ܕܢܩܢܐ ܗܿܢܝܢ ܕܐܬܼܐܡܪ ܘܐܦ ܢܘܗܪܐ ܬܘܒ ܥܿܒܕ ܠܗ . ܓܘܫܡܢܐ ܕܥܗܢ ܠܟܝܢܗ . ܘܐܦ ܐܐܪ ܕܢܬܢܦܫ ܿ ܘܡܝ̈ܐ ܘܐܚܪ̈ܢܝܬܐ ܗܿܢܝܢ ܕܡܬܒܥܝܢ ܘܐܠܨܢ ܗܼܢܝܢ ܓܝܪ ܟܠܗܝܢ ܫܘܝܐܝܬ ܒܟܝܢܐ ܠܓܘܐ ܠܟܠܗܘܢ ܒܢ̈ܝ ܐܢܫܐ ܡܢ ܐܠܗܐ ܐܝܬܝܗܝܢ . ܘܠܐ ܐܢܫ ܡܫܟܚ ܕܢܐܡܪ ܕܠܡܣܟܢܐ ܒܨܝܪܐܝܬ ܐܝܬ ܠܗ ܚܘܫܚܗ ܕܢܘܗܪܐ ܐܘ ܦܘܪܢܣܗܘܢ ܕܡܝ̈ܐ ܿ ܘܐܦܠܐ ܣܘܩܐ ܗܢܐ ܘܢܦܫܐ ܕܚܝ̈ܐ ܿ ܕܒܟܝܢܐ ܘܐܦ ܣܝܒܪܬܐ ܕܝܢ ܕܐܠܨܐ ܘܡܬܒܥܝܐ . ܕܐܦܢ ܕܠܐ ܕܘܥܬܐ ܠܐ ܡܫܬܟܚܐ ܐܠܐ ܫܿܘܐ ܗܘ ܘܕܓܘܐ ܗܘ ܐܣܟܢܐ ܕܦܘܪܢܣܗ ܠܡܕܡ ܕܥܗܢ ܘܐܠܨܐ ܠܚܝ̈ܐ ܕܟܠ ܐܢܫ . ܕܗܒܐ ܕܝܢ ܘܣܐܡܐ ܘܟܐܦ̈ܐ ܡܝܩܪ̈ܬܐ ܡܢ ܠܘܬܗ ܐܦ ܗܢܝܢ ܐܝܬܝܗܝܢ ܠܗܢܘܢ ܕܩܼܢܝܢ ܠܗܝܢ ܿ ܐܠܐ ܠܐ ܣܓܝ ܡܥܕܪܢ ܠܬܐܓܘܪܬܐ ܗܝ ܕܐܬܩܼܕܡܬ ܐܬܐܡܼܪܬ ܐܠܐ ܠܐ ܣܓܝ ܡܥܕܪܢ ܠܬܐܓܘܪܬܐ ܗܝ ܕܐܬܩܼܕܡܬ ܐܬܐܡܼܪܬ ܐܠܐ ܐܢ ܝܬܝܪܐܝܬ ܕܐܦ ܡܥܟܪܢ ܒܪܡ ܕܝܢ ܠܐ ܠܡܣܟܢܘܬܐ ܠܐ ܡܬܕܪܟܐ ܗܕܐ ܬܐܓܘܪܬܐ ܕܐܬܩܼܕܡܬ ܐܬܣܼܝܡܬ ܡܢ ܐܠܗܐ ܠܒܢ̈ܝ ܐܢܫܐ . ܘܐܦܠܐ ܠܥܘܬܪܐ ܝܬܝܪܐܝܬ ܕܠܝܠܐ ܿ ܐܠܐ ܠܬܪ̈ܝܗܘܢ ܕܠܝܠܐ ܠܐܝܠܝܢ ܕܚܦܝܛܝܢ ܘܒܛܝܠ ܠܗܘܢ ܕܗܼܝ ܗܕܐ ܐܘܪܚܐ ܕܐܬܣܼܝܡܬ ܠܗܘܢ ܢܪܕܘܢܿ ܒܡܣܟܢܘܬܐ ܓܝܪ ܒܝܕ ܡܣܝܒܪܢܘܬܐ ܘܒܝܕ ܚܐܪܘܬܐ ܿ ܘܒܥܘܬܪܐ ܕܝܢ ܒܝܕ ܡܟܝܟܘܬܐ . ܘܕܢܗܿܘܐ ܡܝܩܪ ܠܝܗܘܒܗ ܿ ܝܬܝܪ ܡܢ ܡܘܗ̈ܒܬܐ ܕܐܬܼܝܗܒ ܠܗ ܿ ܡܫܟܚ ܕܢܣܥܘܪ ܗܕܐ ܕܡܬܚܦܛ ܒܗܿ ܿ ܐܿܝܟܢܐ ܕܐܦܠܐ ܡܣܟܢܐ ܒܠܥܕ ܡܢ ܥܠܡܐ ܘܠܐܘܬܐ ܙܟܐ ܒܗܢܐ ܣܘܥܪܢܐ . ܐܠܐ ܡܬܒܥܝܐ ܠܗ ܐܡܝܢܘܬܐ ܘܚܦܛܝܘܬܐ ܐܢ ܐܝܬ ܒܗ ܡܗܡܝܢܘܬܐ ܘܢܬܚܡܬ ܥܝܠܗܿ ܿ ܘܢܟܣ ܨܒܝܢܗ ܕܝܬܝܪ ܡܢ ܕܠܐܠܗܐ ܡܝܩܪ ܗܿܢܝܢ ܕܡܢܗ ܡܬܝܗܒܢ ܘܐܦ ܠܐ ܬܘܒ ܗܿܘ ܕܩܼܢܐ ܫܘܪܬܚܐ ܣܓܝܐܐ ܕܥܘܬܪܐ ܒܐܣܟܡܐ ܕܙܒܝܢܬܐ ܡܫܟܚ ܕܚܠܬ ܐܠܗܐ ܘܡܝܬܪܘܬܐ ܕܢܙܒܢ ܐܠܐ ܥܡܠܐ ܘܕܘܥܬܐ ܣܓܝܐܬܐ . ܡܬܒܥܝܐ ܠܗ ܝܬܝܪܐܝܬ ܓܝܪ ܕܡܝܐ ܕܕܗܢܐ ܐܝܬܝܗܿ ܬܪܥܝܬܗ ܒܡܚܫܘܠܐ ܣܓܝܐܐ ܡܦܠܓ ܒܚܘܫܒ̈ܘܗܝ ܘܒܨܦܬܗ ܠܘܬ ܗܿܢܝܢ ܕܠܒܪ ܡܢܗ . ܘܠܘܬ ܗܿܢܝܢ ܕܒܗ ܘܒܢܦܫܗ ܿ ܐܝܟܢܐ ܕܐܢ ܡܠܝܐܝܬ ܠܐ ܢܣܒܪ ܥܠ ܥܘܬܪܐ ܕܝܬܝܪܐ ܗܘ ܠܗ ܘܢܫܘܛܝܘܗܝ ܿ ܘܒܠܚܘܕ ܗܢܐ ܥܿܒܕܐ ܢܗܘܐ ܠܗ ܚܘܒܐ ܕܠܘܬ ܐܠܗܐ ܡܬܛܒܥ ܠܗ ܡܠܝܐܝܬ ܒܛܘܥܝܝ ܕܠܐ ܝܕܥܬܐ ܿܕܠܐ ܐܬܒܝܢ ܘܫܒܼܩ ܗܿܘ ܡܕܡ ܕܐܝܬܘܗܝ ܛܒܐ ܩܕܡܝܐ ܒܠܚܘܕܘܗܝ ܘܗܘܐ ܥܒܕܐ ܠܥܘܬܪܐ ܡܝܬܐ ܗܘ ܕܡܪܦܐ ܠܗ ܠܐܚܪ̈ܢܐ ܘܡܐܬ ܿ ܫܘܝܐܝܬ ܗܟܝܠ ܐܦ ܠܐ ܠܥܬܝܪܐ ܐܦ ܠܐ ܠܡܣܟܢܐ ܕܠܐ ܥܡܠܐ ܘܕܠܐ ܡܚܫܘܠܐ ܐܝܬܝܗܿ ܡܪܕܝܬܗ ܿ ܕܡܝܬܪܘܬܐ ܘܐܦܠܐ ܠܚܕ 

<pb n="43"/>

ܡܢܗܘܢ ܠܐ ܡܬܕܪܟܐ . ܦܪܝܫܝܢ ܕܝܢ ܡܢ ܚ̈ܕܕܐ ܒܠܚܘܕ ܒܗܿܢܝܢ ܕܠܒܪ ܡܢܗܘܢ ܐܝܬܝܗܝܢ ܟܕ ܡܕܡ ܝܘܬܪܢܐ ܠܝܬ ܒܗܝܢ ܠܘܬ ܡܪܕܝܬܐ ܗܕܐ ܕܣܝܡܐ ܠܢ ܀ ܀ ܀
</p>
</div>
<div type="section" n="6">
<head type="editorial">6</head>
<p xml:lang="syr">
1
ܘܐܦ ܗܼܝ ܕܝܢ ܗܕܐ ܐܠܨܐܝܬ ܛܟܣܬܗܿ ܚܟܡܬܗ ܕܐܠܗܐ . ܡܣܟܢܐ ܓܝܪ ܡܬܢܦܩ ܒܡܣܝܒܪܢܘܬܐ ܡܐ ܕܚܿܙܐ ܥܘܬܪܐ ܠܘܬ ܐܚܪܢܐ . ܘܕܥܬܝܪܐ ܡܬܒܚܪ ܨܒܝܢܗ ܒܫܝܛܘܬܗ ܕܡܣܟܢܐ . ܥܘܬܪܐ ܓܝܪ ܐܠܐ ܩܪܝܒܐ ܠܘܬܗ ܡܣܟܢܘܬܐ ܠܝܬ ܒܗ ܚܫܚܘ. ܠܡܢ ܓܝܪ ܥܒܕ ܛܝܒܘܬܐ ܘܐܦ ܡܣܟܢܘܬܐ ܠܐ ܐܝܬܝܗ ܒܒܘܚܪܢܐ ܟܕ ܠܝܬ ܠܩܘܒܠܗ ܥܘܬܪܐ ܿ ܒܪܡ ܕܝܢ ܠܐ ܡܢ ܕܥܬܝܪ ܐܝܬܘܗܝ ܒܛܘܒܢܘܬܐ ܿ ܘܐܦ ܠܐ ܡܢ ܕܡܣܟܝܢ ܐܝܬܘܗܝ ܒܬܚܘܒܘܬܐ ܿ ܘܒܘܝܐ . ܡܛܠ ܕܗܼܘ ܗܘ ܒܠܚܘܕܘܗܝ ܛܘܒܢܐ ܿ ܗܿܘ ܕܐܝܬ ܠܗ ܒܢܦܫܗ ܒܬܘܣܦܬܐ ܣܘܥܪ̈ܢܐ ܛܒ̈ܐ ܫܪ̈ܝܪܐ ܕܡܝܬܪܘܬܐ ܐܦܢ ܥܬܝܪܐ ܘܐܦܢ ܡܣܟܢܐ ܢܗܘܐ ܐܝܬܘܗܝ ܕܡܛܠ ܗܕܐ ܗܘ ܐܦ ܒܪ ܐܢܫܐ ܡܢ ܐܠܗܐ ܐܬܒܪܝ ܿ ܐܝܟ ܗܕܐ ܗܘ ܓܝܪ ܙܕܩܐ ܗܘܐ ܕܡܢ ܐܠܗܐ ܗܕܐ ܢܣܒ ܕܢܗܘܐ ܐܝܬܘܗܝ . ܡܢܗ ܕܝܢ ܘܒܗ ܢܣܒܪ ܒܬܘܣܦܬܐ ܕܢܗܘܐ ܛܒܐ ܟܕ ܐܠܗܐ ܡܥܕܪ ܠܗ ܿ ܨܿܒܐ ܗܘ ܓܝܪ ܐܠܗܐ ܕܐܦ ܒܪ ܐܢܫܐ ܡܢܗ ܘܒܗ ܢܩܢܐ ܩܢܘܡܗ ܿ ܡܛܠܕܡܠܝܠܐ ܗܘ ܐܝܟ ܕܬܗܘܐ ܠܗ ܦܪܗܣܝܐ ܡܫܒܚܬܐ . ܘܡܟܝܠ ܕܝܢ ܐܦܠܐ ܡܬܕܡܪܝܢ ܐܢܚܢܢ . ܘܐܦܠܐ ܝܿܗܒܝܢ ܐܢܚܢܢ ܛܘܒܐ ܠܒܪ ܐܢܫܐ ܥܬܝܪܐ ܕܡܨܠܚ ܒܒܝܫܬܐ ܿ ܘܐܦ ܠܐ ܒܦܘܫܟܐ ܩܝܡܝܢ ܐܢܚܢܢ ܥܠ ܒܛܝܠܘܬܗ ܕܐܠܗܐ ܡܛܠ ܕܥܬܝܪ ܗܘ ܡܢ ܕܗܟܢܐ ܗܘ ܿ ܡܢܐ ܓܝܪ ܝܬܝܪ ܐܝܬ ܠܗ ܠܒܪ ܐܢܫܐ ܒܝܫܐ ܥܬܝܪܐ . ܘܡܢܐ ܠܐ ܒܬܘܣܦܬܐ ܚܣܝܪ ܠܗ ܿ ܠܐ ܫܗܪ̈ܐ ܘܡܚ̈ܫܘܠܐ ܡܛܠ ܟܣܦܗܿ ܿ ܘܥܩ̈ܬܐ ܡܛܠ ܢܦ̈ܩܬܐ ܕܪ̈ܘܪܒܢ ܡܢ ܢܝܚ̈ܐ ܕܡܛܠ ܝܘܬܪ̈ܢܐ . ܠܐ ܓܝܪ ܗܟܢܐ ܡܢܝܚ ܗܘ ܕܩܪܝܒ ܐܝܟ ܕܡܥܝܩ ܗܘ ܕܡܪܚܩ . ܘܒܟܠ ܙܒܢ ܐܪ̈ܓܝܓܬܗ ܡܬܪܒܝܢ ܥܡܗ ܕܥܘܬܪܗ ܘܗܟܢܐ ܡܚܫܒܬܗ ܐܡܝܢܐܝܬ ܕܠܐ ܒܘܝܥ ܒܟܠܙܒܢ ܥܡܪܐ ܒܚܫܠܐ ܕܠܐ ܡܬܠܟܐ ܿ ܘܦܓܪܗ ܙܒܢܬܐ ܣܓܝ̈ܐܬܐ ܡܬܕܝܒ ܘܫܚܠ ܥܡܗܿ ܕܡܚܫܒܬܗ ܿ ܘܗܢܐ ܕܡܣܬܒܪ ܕܩܢܝܢܐ ܗܘ ܡܝܬܪܐ ܕܗܿܘ ܕܩܢܐ ܥܘܬܪܐ ܡܫܪܬܚܐ ܿ ܒܝܫ ܗܘ ܡܢ ܩܢܝܢܐ ܡܚܣܪܢܐ ܿ ܒܘܣܡ̈ܐ ܓܝܪ ܘܚܘܫܒ̈ܐ ܘܬܫ̈ܘܝܬܐ ܓܐܝ̈ܬܐ ܟܘܪ̈ܗܢܐ ܕܟܠ ܓܢܣ ܒܙܒܢ ܙܒܢ ܟܢܫܝܢ . ܘܡܣܟܢܐ ܕܝܢ ܒܝܒܝܫܘܬܐ ܕܣܝܒܪܬܐ ܕܐܠܨܐ ܘܡܬܒܥܝܐ ܚܘܠܡܢܐ ܠܦܓܪܗ ܡܫܬܪܚ ܘܡܬܬܓܪ ܡܢܘ ܕܝܢ ܗܢܐ ܕܡܫܟܚ ܕܢܐܡܪ ܕܠܐ ܡܝܩܪ ܗܘ ܿ ܘܝܬܝܪ ܗܘ ܦܓܪܐ ܡܢ ܗܿܢܝܢ ܕܠܒܪ ܡܢܗ ܿ ܐܢ ܗܟܝܠ ܠܗܿܢܘܢ ܕܒܡܫܘܚܬܐ ܗܿܢܝܢ ܕܐܠܨܢ ܐܝܬܝܗ ܒܚܘܠܡܢܐ ܫܝܘܬܗ ܘܚܝܠܗ ܕܦܓܪܗܘܢ ܡܩܘܝܐ ܘܠܗܿܢܘܢ ܕܝܢ ܕܒܒܘܣܡܐ ܕܠܐ ܡܫܘܚܬܐ ܡܬܪܦܝܢ ܘܐܦ ܚܝܠܗ ܕܦܓܪܗܘܢ 

<pb n="44"/>

ܡܬܪܟܢ ܘܢܦܠ ܐܝܟܢܐ ܠܐ ܓܠܝܐ ܗܝ ܕܐܦ ܒܗܕܐ ܒܨܝܪ ܗܘ ܥܘܬܪܐ ܡܢ ܡܣܟܢܘܬܐ ܗܿܢܘ ܕܝܢ ܐܠܐ ܐܢ ܐܢܫ ܢܫܬܟܚ ܕܚܣܝܪ ܐܦ ܡܢ ܗܿܢܝܢ ܕܐܠܨܢ ܗܕܐ ܕܐܦܠܐ ܡܬܘܡ ܓܕܫܐ ܠܗܿܘ ܕܚܦܝܛܐ ܐܝܬܘܗܝ ܿ ܒܡܝܬܪܘܬܐ ܘܡܩܘܐ ܕܝܢ ܟܝ ܢܝܚܐ ܕܣܝܒܪܘܬܐ ܕܒܦܩ̈ܬܐ ܝܬܝܪܐܝܬ ܡܬܒܨܪܘ ܡܬܒܨܪ ܒܥܝܕܐ ܕܢܘܓܪܐ ܕܙܒܢܐ ܐܝܟܢܐ ܕܡܕܡ ܠܗܘܢ ܠܗܝܠܝܢ ܝܬܝܪ ܠܐ ܢܫܬܟܚ ܠܗܘܢ ܗܘ ܕܠܒܘܣܡܐ ܠܗܘܢ ܢܩܪܒܘܢ . ܒܟܠܙܒܢ ܓܝܪ ܗܿܘ ܡܕܡ ܕܕܥܝܕܐ ܗܘ ܒܣܐ ܗܘ ܿ ܘܠܡܣܟܢܐ ܕܝܢ ܗܿܘ ܡܕܡ ܕܒܨܝܪܐ ܗܘ ܡܛܠ ܚܘܠܡܢܐ ܢܝܚ ܗܘ ܘܒܣܝܡ . ܘܗܿܘ ܕܝܢ ܕܒܢܦܩ̈ܬܐ ܣܓܝ̈ܐܬܐ ܐܢ ܒܙܒܢ ܢܫܬܟܚ ܠܗ . ܡܛܠ ܕܢܘܟܪܝ ܗܘ ܠܗ ܘܚܕܬ ܿ ܠܒܘܣܡܐ ܕܢܝܚܐ ܡܩܒܠ ܠܗ ܿ ܘܡܟܝܠ ܐܦ ܒܗ ܒܗܕܐ ܡܢ ܕܡܬܚܫܚ ܒܚܘܫܒ̈ܐ ܬܪ̈ܝܨܐ ܡܫܟܚ ܠܗ ܠܡܣܟܢܐ ܕܡܝܬܪ ܗܘ ܡܢ ܥܬܝܪܐ ܀ ܀ ܀
</p>
</div>
<div type="section" n="17">
<head type="editorial">17</head>
<p xml:lang="syr">

ܒܗܿ ܕܝܢ ܗܟܝܠ ܒܕܡܘܬܐ ܐܦ ܚܘܠܡܢܐ ܘܟܘܪܗܢܐ ܐܠܨܐܝܬ ܡܬܒܥܝܢ ܚܘܠܡܢܐ ܓܝܪ ܚܫܚ ܠܕܠܠܘܬܐ ܕܥܒܕܗܿ ܘܣܘܥܪܢܗܿ ܕܡܝܬܪܘܬܐ . ܘܬܘܒ ܐܦ ܟܘܪܗܢܐ ܐܝܬ ܙܒܢ ܕܠܬܘܟܣܐ ܘܠܟܠܝܢܐ ܕܡܢ ܚܛܗ̈ܐ ܗܘܐ . ܡܬܥܕܪܐ ܗܝ ܓܝܪ ܡܚܫܒܬܐ ܙܒܢ̈ܬܐ ܓܣܝ̈ܐܬܐ ܒܟ̈ܠܝܢܐ ܕܡܢ ܠܒܪ ܘܐܚܪܢܐܝܬ ܬܘܒ ܢܣܝܢܐ ܕܟܘܪ̈ܢܐ ܡܥܗܕ ܛܒܝܒܘܬܐ ܕܒܚܘܠܡܢܐ ܡܛܠ ܕܚܠܿܬܐ ܗܿܘܐ ܗܘܐ ܠܗ ܓܝܪ ܣܓܝ ܒܒܣܝܢܐ ܧ ܐܠܘ ܗܼܘ ܒܗ ܒܟܠܙܒܢ ܡܩܘܐ ܗܘܐ ܐܠܘ ܠܐ ܡܫܟܚܐ ܗܘܬ ܕܡܕܡ ܢܥܟܪܝܘܗܝ ܿ ܘܐܢ ܕܝܢ ܗܿܘ ܐܝܢܐ ܕܡܟܝܟܐ ܗܘ ܢܗܘܐ ܒܟܘܪܗܢܐ . ܘܗܿܘ ܐܝܢܐ ܕܥܫܝܩܐ ܗܘ ܘܪܡܐ ܢܗܘܐ ܒܚܘܠܡܢܐ ܿ ܗܘ ܡܬܬܚܕ ܒܥܘܕܪܢܐ ܕܟܠܝܢܐ . ܕܢܗܘܘܢ ܚܝ̈ܐ ܕܥܘܡܪܗ ܕܠܐ ܒܘܣܪܢܐ . ܘܗܘ ܕܝܢ ܡܫܠܡ ܠܣܟܠܘ̈ܬܐ ܐܝܟ ܗܘ ܕܡܫܡܪ ܘܫܪܐ ܘܡܘܚܠ ܥܠܘܗܝ ܿ ܘܐܢ ܕܝܢ ܬܘܒ ܗܘ ܕܡܥܫܩܐ ܗܘ ܘܝܬܝܪܐܝܬ ܪܫܝܥܐ ܗܘ ܢܦܠ ܒܟܘܪܗܢܐ . ܘܗܘ ܕܡܟܝܟܐ ܗܘ ܢܗܘܐ ܒܚܘܠܡܢܐ . ܗܘ ܠܐ ܗܘܐ ܡܛܠ ܕܢܬܥܕܪ ܘܢܪܓܫ ܡܩܒܠ ܡܣܡ ܒܪܫܐ ܿ ܐܠܐ ܡܛܠ ܕܢܗܘܐ ܚܫܚ ܠܬܚܪܘܬܐ ܠܗܿܢܘܢ ܕܚܿܙܝܢ ܠܗ . ܘܗܼܘ ܕܝܢ ܡܛܠ ܕܐܦ ܒܠܥܕ ܐܣܘܪܐ ܡܫܟܚ ܗܘ ܕܡܫܝܢܐܝܬ ܢܬܕܒܪ ܘܢܬܗܦܟ ܿ ܕܡܛܠ ܗܢܐ ܕܠܐ ܟܘܪܗܢܐ ܩܘܝ  ܡܝܢܐܝܬ ܬܪ̈ܬܝܗܝܢ ܒܟܠ ܕܘܟܐ ܚܫܚܢ ܐܢܝܢ ܿ ܘܕܘܝܐ ܗܘ ܘܫܢܝܐ ܒܫܪܪܐ ܗܿܘ ܕܡܛܠ ܗܿܢܝܢ ܟܿܦܪ ܒܒܛܝܠܘܬܐ ܕܐܠܗܐ ܘܡܬܥܕܠ ܿ ܗܘ ܗܼܘ ܓܝܪ ܒܠܚܘܕܘܗܝ ܟܘܪܗܢܐ ܡܚܒܠܢܐ ܗܘ ܕܡܒܐܫ ܠܕܘܒܪܗ ܕܢܦܫܐ ܕܢܗܦܟܝܗܿ ܡܢ ܡܝܬܪܘܬܐ ܐܿܝܕܐ ܕܝܢ ܢܦܫܐ ܕܐܢ ܬܩܘܐ ܒܝܕܥܬܗ ܕܠܐ ܢܟܝܢ ܿ ܐܢ ܒܟܘܪܗܢܐ ܢܗܘܐ ܦܓܪܗ ܿ ܘܐܢ ܒܚܘܠܡܢܐ ܡܪܓܫܐ ܗܝ ܒܥܘܕܪܢܐ ܘܒܚܫܚܬܐ ܕܚܕ ܚܕ ܡܢܗܘܢ ܘܐܦܢ ܓܝܪ ܠܐ ܡܠܝܐܝܬ 

<pb n="45"/>

ܢܦܢܐ ܘܢܕܚܠ ܠܥܒ̈ܕܝ ܒܝܫ̈ܬܐ ܟܘܪܗܢܐ ܡܛܠ ܟܝ ܕܐܝܬ ܙܒܢ ܕܐܦ ܥܒ̈ܕܝ ܒܝܫ̈ܬܐ ܦܠܛܝܢ ܡܢ ܡܣܡ ܒܪܝܫܐ ܕܢܡܘܣ̈ܐ . ܡܫܟܚܝܢ ܐܢܚܢܢ ܟܝ ܕܢܐܡܪ ܕܢܡܘܣ̈ܐ ܠܐ ܐܝܬܝܗܘܢ ܡܕܚܠܢ̈ܐ ܘܡܬܟܣ̈ܢܐ ܕܥܒ̈ܕܝ ܒܝܫ̈ܬܐ ܡܛܠ ܕܠܐ ܥܒܪܝܢ ܒܡܣܡ ܒܪܫܗܘܢ ܥܠ ܟܠܗܘܢ ܗܿܢܘܢ ܕܡܣܟܠܝܢ ܐܘ ܐܦ ܒܗܕܐ ܐܝܟ ܕܡܢ ܟܠ ܡܕܡ ܡܬܚܙܝܐ . ܗܝ ܫܒܝܚܘܬܐ ܘܬܡܝܗܘܬܐ ܕܚܟܬܗ ܕܐܠܗܐ ܐܠܘ ܓܝܪ ܐܡܝܢܐܝܬ ܓܠܝܐ ܗܘܬ .ܕܠܐ ܡܫܟܚܐ ܕܐܢܫ ܕܣܥܪ ܡܕܡ ܕܗܘ ܕܡܣܠܝ ܡܢ ܢܡܘܣܐ . ܕܢܥܪܘܩ ܘܢܦܠܛ ܡܢ ܡܣܡ ܒܪܝܫܐ ܗܼܘܐ ܗܼܘܐ ܠܗ ܗܿܘ ܕܠܐ ܣܥܕ ܚܛܗܐ ܒܙܐܦܐ ܣܓܝ ܕܠܐ ܒܘܚܪܢܐ . ܟܘܠ ܐܢܫ ܓܝܪ ܒܕܚܠܬܐ ܕܡܢ ܡܣܡ ܒܪܝܫܐ ܘܠܐ ܗܘܐ ܒܣܢܐܬܐ ܕܥܒ̈ܕܐ ܒܝܫ̈ܐ ܿ ܡܬܬܟܣ ܗܘܐ ܡܢ ܣܟ̈ܠܘܬܐ ܙܕܩ ܠܗ ܕܝܢ ܠܗܿܘ ܕܚܦܝܛܐ ܗܘ ܕܝܬܝܪܐܝܬ ܡܛܠ ܣܢܐܬܐ ܠܐ ܢܥܒܕ ܘܠܐ ܡܛܠ ܕܚܠܬܐ ܕܚܫܐ ܢܬܟܠܐ . ܐܦܢ ܠܐ ܟܐܢܐܝܬ ܓܕܫ . ܘܡܛܠ ܗܕܐ ܦܠܛܝܢ ܡܢ ܡܣܡ ܒܪܫܐ . ܕܢܡܘܣ̈ܐ ܣܓܝ̈ܐܐ ܥܒ̈ܕܝ ܒܝܫ̈ܬܐ ܿ ܡܛܠ ܕܡܣܡ ܒܪܫܐ ܕܚܛܗܐ ܠܐ ܗܘܐ ܗܢܐ ܐܝܬܘܗܝ ܿ ܐܠܐ ܡܣܬܒܪܘ ܡܣܬܒܪ ܒܠܚܘܕ ܕܡܣܡ ܒܪܝܫܐ. ܕܥܒ̈ܕܝ ܒܝܫ̈ܬܐ ܕܠܐ ܐܢܫ ܥܪܩ ܘܡܡܕ ܡܢܗ ܿ ܦܠܛܝܢ ܕܝܢ ܡܢ ܗܢܐ ܡܣܡ ܒܪܝܫܐ ܐܢܫܐ ܣܓܝ̈ܐܐ ܕܗܼܝ ܗܕܐ ܕܡܫܚܐ ܕܢܬܛܥܘܢ ܘܢܦܠܛܘܢ ܬܗܘܐ ܒܘܚܪܢܐ ܕܝܕܥܬܐ ܘܕܨܒܝܢܐ ܕܒܢ̈ܝ ܐܢܫܐ . ܘܥܠ ܟܠܗܘܢ ܐܦ ܥܠ ܓܢ̈ܒܐ ܘܐܦ ܥܠ ܕ̈ܓܠܐ ܘܐܦ ܥܠ ܗܿܢܘܢ ܕܡܡܪܚܝܢ ܕܒܝܫ̈ܬܐ ܪ̈ܘܪܒܬܐ ܢܣܥܪܘܢ ܗܕܐ ܕܐܬܐܡܪܬ ܡܬܡܬܚܐ ܀ ܀ ܀ 18 ܟܒܪ ܕܝܢ ܢܐܿܡܪ ܐܢܫ ܕܣܓܝ ܠܡ ܡܬܒܚܪ ܗܘܐ ܨܒܝܢܐ ܕܒܢܗܝ ܐܢܫܐ ܐܠܘ ܐܦܠܐ ܚܕ ܥܿܒܕ ܒܝܫ̈ܬܐ ܕܬܟܣܣ ܡܩܒܠ ܗܘܐ ܡܣܡ ܒܪܫܐ ܐܠܐ ܐܦ ܗܼܝ ܗܕܐ ܗ݀ܘܝܐ ܗܘܬ ܠܗܿ ܕܠܩܘܒܠܐ ܡܓܪܓܢܝܬܐ ܕܥܒ̈ܕܐ ܒܝܫ̈ܐ ܐܠܘ ܐܦܢ ܡܢܗܘܢ ܕܥܒ̈ܕܝ ܒܝܫ̈ܬܐ ܠܐ ܡܬܠܒܟܝܢ ܗܘܘ ܘܡܩܒܠܝܢ ܡܣܡ ܒܪܫܐ ܕܢܡܘܣܐ ܕܡܛܠ ܗܕܐ ܐܦ ܬܪ̈ܬܝܗܝܢ ܐܠܨܢ ܘܡܬܒܥܝܢ ܐܦ ܗܕܐ ܕܢܬܬܚܕ ܥܿܒܕ ܒܝܫ̈ܬܐ ܒܡܣܡ ܒܪܫܐ ܿ ܠܬܚܘܝܬܐ ܘܠܬܘܟܣܐ ܘܐܦ ܕܢܦܠܛ ܠܒܘܚܪܢܐ . ܕܨܒܝܢܐ ܘܕܐܝܕܥܬܐ ܕܐܢܫܘܬܐ . ܠܒܪ ܐܢܫܐ ܓܝܪ ܗܘ ܕܗܟܢܐ ܡܢ ܐܠܗܐ ܗܘܐ ܘܐܬܒܪܝ ܒܪ ܚܐܪ̈ܐ ܘܕܡܢܗ ܘܒܗ ܕܢܓܒܐ ܐܦ ܡܝܬܪܘܬܐ ܐܦ ܒܝܫܬܐ ܐܫܬܠܛ . ܐܬܝܗܒ ܠܗ ܕܐܦ ܡܢ ܠܒܪ ܬܬܥܕܪ ܘܬܣܬܡܟ ܒܐܝܢܐ ܕܗܼܘ ܐܣܟܡܐ ܡܚܫܒܬܗ ܡܛܠ ܕܢܬܥܗܕ ܘܢܬܕܟܪ ܗܿܢܝܢ ܕܡܥܕܪܢ ܠܗ ܒܝܕ ܕܚܠܬܐ .ܘܐܦ ܒܝܕ ܠܐ ܕܚܠܬܐ . ܘܒܓܘܪܓܐ ܘܒܬܘܟܣܐ ܕܟܘܪܗܢܐ ܘܕܚܘܠܡܢܐ ܘܕܡܣܟܢܘܬܐ ܘܕܥܘܬܪܐ . ܘܕܟܘܠܗܝܢ ܗܿܢܝܢ ܕܡܣܬܒܪܢ ܕܕܠܩܘܒܠܐ ܐܢܝܢ ܕܚܕ̈ܕܐ ܫܠܡܐܝܬ ܓܝܪ ܠܚܕܐ 

<pb n="46"/>

ܫܪܟܢ. ܘܩܪܒܢ ܠܗܕܐ ܕܠܝܕܥܬܐ ܘܨܒܝܢܐ ܕܐܢܫܘܬܐ ܢܢܦܩܢ ܘܢܒܚܪܢ ܕܠܐ ܣܓܝ ܢܕܡܟ . ܕܟܕ ܡܟܐ ܘܡܢ ܠܗܠ ܡܬܛܪܐ ܘܡܬܢܩܫ ܢܬܥܝܪ ܠܣܘܥܪܢܐ ܘܠܥܒܕܐ ܕܕܚܠܬ ܐܠܗܐ ܘܕܡܝܬܪܘܬܐ . ܀ ܀ ܀
</p>
</div>
<div type="section" n="19">
<head type="editorial">19</head>
<p xml:lang="syr">

ܘܐܢ ܕܝܢ ܢܓܕܫ ܕܢܩܒܠ ܡܣܡ ܒܪܫܐ ܐܢܫ ܐܫܢܐ ܕܠܐ ܒܠܚܘܕ ܕܠܐ ܥܠܬܐ ܗܘ ܘܠܐ ܪܓܝܫ ܐܠܐ ܐܦ ܒܪ ܐܢܫܐ ܗܘ ܬܡܝܗܐ . ܘܒܕܡܘܬ ܡܝܬܪܘܬܐ ܗܝ ܗܕܐ ܢܬܬܒܥ ܿ ܡܢܐ ܣܘܓܦܢܐ ܩܪܒ ܠܗ . ܠܗܿܘ ܕܗܕܐ ܓܕܫܐ ܠܗ . ܡܬܟܣܝܢ ܓܝܪ ܗܢܘܟ ܕܥܒܕܘ ܠܗ ܗܕܐ . ܠܐ ܕܝܢ ܡܣܬܓܦ ܡܕܡ ܗܘ ܕܡܣܝܒܪ ܐܦܢ ܥܕܡܐ ܠܡܘܬܐ ܡܣܡ ܒܪܫܐ ܕܠܐ ܒܙܕܩܐ ܢܣܝܒܪ ܩܕܡ ܓܝܪ ܘܐܦ ܗܼܘ ܗܿܘ ܡܢ ܕܗܟܢܐ ܗܘ ܒܡܝܬܘܬܐ ܒܥܠܡܐ ܐܬܢܦܩ . ܗܘ ܓܝܪ ܡܿܢ ܕܡܕܡ ܡܢ ܗܿܢܝܢ ܕܠܐܚܪ̈ܢܐ ܢܝܚܐ ܐܢܝܢ . ܠܗ ܠܐ ܗܘܐ ܢܝܚܐ ܗܘ ܿ ܘܒܠܚܘܕ ܢܝܚܗ ܕܝܠܗ ܗܘ ܗܿܘ ܡܕܡ ܕܠܣܓܝ̈ܐܐ ܠܐ ܢܝܚ ܿ ܐܝܟܢܐ ܠܐ ܗܘܐ ܡܝܬܐ ܐܝܬܘܗܝ ܠܥܠܡܐ ܐܦ ܩܕܡ ܡܘܬܗ ܗܘ ܗܢܐ ܘܐܝܟ ܛܝܒܘܬܐ ܠܗܿܘ ܡܕܡ ܕܡܣܬܒܪ ܕܠܢܟܠܗ ܘܠܢܝܟܢܗ ܗܘܐ . ܠܗ ܡܩܒܠ ܡܛܠ ܕܡܣܟܐ ܕܒܬܪ ܥܠܡܐ ܛܒ̈ܬܐ ܪ̈ܘܪܒܬܐ ܢܐܪܥܢܝܗܝ ܿ ܗܿܢܝܢ ܐܝܠܝܢ ܕܡܣܬܒܪ ܗܘܐ .ܕܪܚܝܩ ܗܘܐ ܡܢܗܝܢ ܕܠܘܬܗܝܢ ܒܥܓܠ ܡܢ ܒܥܠܕܒ̈ܒܘܗܝ ܡܫܬܕܪ ܘܐܝܟ ܥܒ̈ܕܝ ܛܝܒܘܬܐ ܠܢܟ̈ܘܠܘܗܝ ܡܩܒܠ ܘܐܦ ܐܚܪܢܝܐܝܬ ܕܝܢ ܐܠܨܐ ܗܘܬ ܘܡܬܒܥܝܐ ܗܘܬ ܿ ܕܬܗܼܘܐ ܡܦܣܢܘܬܐ ܡܢ ܐܠܗܐ ܘܡܗܝܡܝܢܘܬܐ ܥܠ ܚܣܡܐ ܕܒܝܬ ܒܢ̈ܝ ܐܢܫܐ . ܡܛܘܠ ܕܢܗܘܐ ܐܝܬ ܒܘܚܪܢܐ ܘܢܘܦܩܐ ܠܓܒܝܘܬܗܿ ܕܡܝܬܪܘܬܐ ܿ ܐܢ ܐܦ ܠܐ ܡܢ ܡܘܬܐ ܕܚܠܐ . ܀ ܀ ܀
</p>
</div>
<div type="section" n="20">
<head type="editorial">20</head>
<p xml:lang="syr">

ܘܐܡܬܝ ܕܝܢ ܕܬܘܒ ܢܚܙܐ ܠܒܝܫ̈ܐ ܘܠܥ̈ܠܘܒ . ܕܒܙܒܢ ܠܒܝܟܝܢ ܫܘܠܛܢܐ ܘܡܬܗܝܡܢܝܢ ܪܫܢܘܬܐ ܢܬܒܝܢ ܕܐܦ ܗܕܐ ܡܦܣܢܘܬܐ ܗܝ ܕܒܡܕܒܪܢܘܬܐ ܕܐܠܗܐ ܡܐ ܓܝܪ ܕܣܓܝܘ ܚܛܗ̈ܝܗܘܢ ܕܗܿܢܘܢ ܕܐܝܬܝܗܘܢ ܬܚܝܬ ܫܘܠܛܢܐ ܒܡܣܡ ܒܪܫܐ . ܕܟܐܢܘܬܐ ܗܿܘܝܢ ܥܠܝܗܘܢ ܪ̈ܫܢܐ ܥܘ̈ܠܐ ܕܣܝܼܡܝܢ ܒܪܝܫܐ ܕܗܿܘ ܡܕܡ ܕܣܿܥܪܢ ܘܥܿܒܕܝܢ ܬܥܬܐ ܠܗܿܘ ܡܕܡ ܕܥܒܕܝܢ ܐܝܟܢܐ ܕܝܬܝܪܐܝܬ ܬܗܼܘܐ ܓܠܝܐ ܕܠܝܬ ܥܘܠܘܬܐ ܕܕܠܐ ܡܣܡ ܒܪܫܐ ܐܝܬܝܗܿ ܿ ܬܪܝܨܘܬܗ ܓܝܪ ܕܕܝܿܢܐ ܡܣܬܒܪܐ܆ ܕܡܛܠ ܕܗܘܼ ܡܕܡ ܕܒܝܼܫ ܠܐ ܣܥܼܪ ܣܐܡ ܒܪܫܗܘܢ ܕܗܢܘܟ ܕܥܒܕܝܢ ܒܝܫ̈ܬܐ . ܐܢ ܕܝܢ ܗܘ ܐܝܢܐ ܕܕܝܿܢܐ ܗܘ ܗܼܘܝܘ ܡܫܪܝܢܐ ܕܝܠܗܝܢ ܕܗܠܝܢ : ܘܠܗ݀ܢܘܢ ܕܐܟܘܬܗ ܣܥܪܝܢ ܣܐܡ ܒܪܝܫܗܘܿܢܼ ܝܬܝܪܐܝܬ ܘܫܦܝܥܐܝܬ ܐܝܟܢܐ ܕܝܣܼܒܪ ܕܗܼܘ ܡܕܡ ܕܒܝܫ ܠܐ ܣܿܥܪ܆ ܓܠܝܐܝܬ ܡܬܝܕܥܐ ܕܟܐܢܘܬܐ ܠܒܝܟܐ ܘܫܠܝܛܐܿ . ܘܝܬܝܪܐܝܬ ܒܕܚܠܬܐ ܡܬܚܝܙܐ ܥܡ ܗܕܐܿ . ܕܟܐܢܐܝܬ ܡܣܝܒܪܝܢ ܗܿܢܘܢ ܕܡܛܠ ܐܣܟ̈ܡܝܗܘܢ ܘܥܒ̈ܕܝܗܘܢ ܒܝܫ̈ܐܿ. ܠܪ̈ܫܝܢܐ ܕܐܝܟ ܗܠܝܢ ܬܪܝܨܐܝܬ ܘ ܿ ܐܦ ܓܝܪ ܓܙܪ ܕܝܼܢ̈ܐ ܕܐܝܟ 

<pb n="47"/>

ܗܠܝܢ ܡܫܬܟܚܝܢ ܓܠܝܐܝܬ ܕܡܢ ܐܠܗܐ ܠܘܩܒܠ ܚܛܝ̈ܐ ܒܟܬܒ̈ܐ ܩ̈ܕܝܫܐ ܗܘܘ ܀ ܀ ܀ 
</p>
</div>
<div type="section" n="21">
<head type="editorial">21</head>
<p xml:lang="syr">

ܗܼܘ ܗܟܝܠ ܡܢܝ ܕܩܫܝܐܝܬ ܫܢܐ ܿ ܡܛܠ ܕܢܠܒܘܟ ܠܘܬܗ ܝܘܠܦܢܐ ܗܢܐ ܕܥܠ ܪܫܢܘܬܐ ܕܒܝܫܬܐ ܕܠܐ ܫܘܪܝ ܘܓܘܕܦܗ ܕܠܘܩܒܠ ܐܠܗܐ ܗܘܝܢ ܙܒܢ̈ܬܐ ܓܝܪ ܣܓܝ̈ܐܬܐ ܡܫܟܚܐ ܕܢܚܙܐ ܘܐܦ ܟܐܢ̈ܐ ܕܡܛܠ ܕܚܛܘ ܿ ܗܘܘ ܬܚܝܬ ܐܝܕܐ ܕܪ̈ܫܝܥܐ ܐܟܙܢܐ ܕܐܝܢ ܢܗܘܐ ܒܪܐ ܒܪ ܚܐܪ̈ܐ ܕܠܐܒܘܗܝ ܠܐ ܡܬܛܦܝ ܘܡܢ ܥܒ̈ܕܐ ܢܬܢܓܕ ܐܝܟܐ ܕܥܡ ܟܐܒܐ ܕܡܚ̈ܘܬܐ ܘܐܦ ܫܝܛܘܬܗ ܕܗܿܘ ܕܢܓܕ ܬܢܟܦܗ ܘܬܫܚܠܦܗ ܠܗܿܘ ܕܡܣܟܠ ܿ ܚܕܐ ܗܝ ܓܝܪ ܐܝܬܝܗܿ ܒܠܚܘܕܝܗܿ ܐܝܟ ܕܐܡܪܢ ܘܒܫܪܪܐ ܐܝܬܝܗܿ ܕܒܪ ܐܢܫܐ ܗܘ ܕܗܼܘܐ ܡܢ ܐܠܗܐ ܿ ܗܕܐ ܗܝ ܡܬܬܒܥ ܒܥܘܡܪܗ ܿ ܕܒܦܘܪܫܢܐ ܕܐܝܕܥܬܗ ܢܙܟܐ . ܘܐܦܠܐ ܒܡܕܡ ܢܥܘܠ ܐܠܐ ܒܡܝܬܪܘܬܐ ܢܗܿܘܐ ܿ ܕܟܕ ܒܗܕܐ ܒܠܚܘܕ ܢܚܘܪ ܛܘܒܢܐ ܒܫܪܪܐ ܢܗܿܘܐ ܐܦܢ ܡܕܡ ܐܚܪܝܢ ܒܥܠܡܐ ܠܐ ܢܗܘܐ ܐܝܬ ܠܗ ܿ ܕܗܼܝ ܗܕܐ ܗܟܝܠ ܐܢ ܒܟܘܠܗܿ ܡܠܬܐ ܕܥܠ ܒܛܝܠܘܬܐ ܕܐܠܗܐ ܢܬܥܗܕ ܠܐ ܡܕܡ ܐܝܬ ܕܡܣܬܒܪ ܡܢ ܗܿܢܝܢ ܕܡܢ ܐܠܗܐ ܡܬܕܒܪܢ ܕܠܐ ܗܘܐ ܫܘܝܐܝܬ ܐܝܬܘܗܝ ܘܒܠܝܠܘܬܐ ܗܘ ܿ ܐܿܠܘ ܓܝܪ ܐܢܫ ܡܫܟܚ ܗܘܐ . ܗܕܐ ܕܠܚܕ ܫܪܝܐ ܗܘܬ ܿܘܕܠܝܠܐ ܡܪܕܝܬܐ ܕܕܚܠܬ ܐܠܗܐ . ܘܕܡܝܬܪܘܬܐ ܘܠܐܚܪܢܐ ܡܥܟܪܐܿ ܗܘܬ ܘܟܠܝܐ ܒܗܕܐ ܡܣܬܒܪܐ ܗܘܬ ܕܐܝܬ ܗܘܐ ܥܘܕܠܝܐ ܒܡܕܒܪܢܘܬܐ ܕܠܐ ܫܘܝܐ ܠܘܬ ܗܿܝ ܕܗܼܝܝ ܒܠܚܘܕܝܗܿ ܪܫܐ ܕܠܟܗܝܢ ܛܒ̈ܬܐ ܿ ܐܢ ܕܝܢ ܗܿܝ ܕܒܝܗ ܒܠܚܘܕܝܗܿ ܒܫܪܪܐ ܗܘܐ ܐܢܫ ܛܘܒܢܐ ܗܝ ܗܕܐ ܫܘܝܐܝܬ ܣܝܡܐ ܠܫܘܠܛܢܐ ܕܓܘܫܐ ܠܟܘܠ ܐܢܫ ܿ ܐܝܕܐ ܠܐ ܫܘܝܘܬܐ ܡܫܟܚ ܐܢܫ ܐܦܢ ܛܒ ܢܗܘܐ ܪܚܡ ܥܘܕ̈ܠܐ ܿ ܡܐ ܕܐܦ ܗܼܢܝܢ ܗܿܢܝܢ ܕܠܒܪ ܡܢܢ ܒܝܬܝܪܘܬܗܝܢ ܘܒܣܓܝܐܘܬܗܝܢ ܬܘܒ ܒܫܘܝܘܬܐ ܒܚܘܫ̈ܒܐ ܬܩ̈ܢܐ ܡܫܬܟܚܢ . ܕܠܐ ܗܘܐ ܒܨܝܪܐܝܬ ܐܠܐ ܐܦ ܝܬܝܪܐܝܬ ܡܬܒܣܡ ܗܘ ܡܣܟܢܐ ܒܗܿܢܝܢ ܣܝܒܪ̈ܬܐ ܕܡܩܒܠ ܝܬܝܪ ܡܢ ܥܬܝܪܐ ܘܒܗܿ ܒܕܡܘܬܐ ܐܝܬܝܗܿ ܐܦ ܬܟܣܝܬܐ ܐܦܢ ܬܗܘܐ ܒܨܝܪܐ ܒܕܡ̈ܝܗܿ ܿ ܘܗܼܘܝܘ ܛܘܦܣܗܿ ܕܪܫܬܐ ܒܗܿܢܝܢ ܕܩܪܝܒܢ ܠܗܿ ܘܡܥܕܐ ܒܗܝܢ . ܐܝܟܢܐ ܕܐܦܠܐ ܐܢܫ ܒܝܬܝܪܐ ܢܪܓܫ . ܡܛܠ ܕܥܝܕܐ ܡܥܡܛ ܘܡܚܒܠ ܿ ܠܗܿ ܠܡܪܓܫܢܘܬܐ . ܘܐܦܠܐ ܗܘ ܐܚܪܢܐ ܒܒܨܝܪܐ ܡܛܠ ܕܐܦ ܗܢܐ ܒܝܕ ܥܝܕܐ ܚܣܝܪܘܬܐ ܠܡܪܓܫܢܘܬܗ ܠܐ ܐܝܬܝܐ . ܗܐ ܓܝܪ ܐܦ ܒܪܒܪܝܐ ܕܟܕ ܣܘܓܐܗ ܕܦܓܪܗܘܢܼ ܒܥܪܛܠܝܘܬܐ ܐܝܬܘܼܗܝ ܡܢ ܬܟܣܝܬܐ ܘܠܕܐ ܬܫܘ̈ܝܬܐ ܕܡ̈ܟܝܢ ܘܣܝܒܪ̈ܬܐ ܫܝ̈ܛܬܐ ܘܒܨܝܪ̈ܬܐ ܡܣܬܝܒܪܝܢ ܠܐ ܐܬܛܦܝܣܘ ܡܬܘܡ ܕܢܪܦܘܢ ܥܝܕܐ ܗܘ ܕܕܘܒܪܗܘܢ ܕܐܚܒܘ . ܡܛܠ ܕܒܝܕ ܥܝܕܐ ܗܘ ܡܕܡ ܕܚܣܝܪ ܠܕܘܒܪܗܘܢ ܠܐ 

<pb n="48"/>

ܡܬܚܙܐ ܠܗܘܢܿ ܗܿܢܘ ܕܝܢ ܠܗ ܠܗܢܐ ܕܘܒܪܗܘܢ ܠܐ ܐܫܟܚܘ ܕܢܪܦܘܢܿ ܘܐܠܐ ܒܥܓܠ ܘܐܦ ܚܘܠܡܢܗܘܢ ܡܪܦܝܢ . ܗܘܼܘ ܠܗ ܿ ܘܒܥܓܠ ܬܘܒ ܐܦ ܡܣܝܒܪܢܘܬܗܘܢ ܠܘܩܒܠ ܩܘܪܫܐ ܘܠܘܩܒܠ ܚܘܡܗ ܕܫܡܫܐ ܡܘܒܕܝܢ ܗܘܘ ܠܗ . ܒܗܕܐ ܕܝܢ ܕܢܚܐ ܘܒܢܝܚܐ ܢܚܐ . ܠܝܬ ܠܐܢܫ ܒܥܘܡܪܐ ܡܕܡ ܝܬܝܪܐ . ܥܠ ܚܒܪܗ ܕܓܘܐ ܐܢܝܢ ܓܝܪ ܕܟܠ ܐܢܫ ܐܦ ܢ̈ܝܚܐ ܕܟܝܢܐ ܕܣܡ̈ܟܐ ܘܕܡܕܡ̈ܟܐ ܘܕܓܘܐ ܐܢܝܢ ܐܦ ܡܩܒܠܢܘܬܐ ܘܒܘܣܡ̈ܐ ܕܣܝܒܪ̈ܬܐ ܐܢ ܐܢܫ ܦܘܪܗܝܢ ܚܟܝܡܐܝܬ ܢܥܒܕ ܘܚܫܚܬܗܝܢ ܒܪܓܫܬܗ ܢܒܚܘܪ ܘܕܓܘܐ ܐܢܝܢ ܕܝܢ ܠܐ ܒܨܝܪܐܝܬ ܐܠܐ ܚܬܝܬܝܬ ܘܐܦ ܥܩ̈ܬܐ ܕܢܦܫ̈ܬܐ ܘܕܦܓܪܐ . ܐܘ ܐܦ ܝܬܝܪܐܝܬ ܡܫܬܟܚܐ ܣܓܝܐܘܬܗܝܢ ܕܗܿܢܝܢ ܠܘܬ ܗܿܢܘܢ ܕܣܬܒܪܝܢ ܕܣܓܝ ܩܢܝܢ ܒܥܠܡܐ . ܘܡܟܝܠ ܟܕ ܗܿܢܝܢ ܐܝܟ ܕܒܫܪܪܐ ܗܟܢܐ ܐܝܬܝܗܝܢ ܐܝܟܢܐ ܡܫܬܟܚܐ ܠܐ ܫܘܝܘܬܐ ܒܡܕܒܪܢܘܬܗ ܕܐܠܗܐ ܿ ܕܦܬܝܟܘܬܐ ܗܘ ܕܟܠ ܓܢܣ ܿ ܘܠܐ ܗܘܐ ܠܐ ܫܘܝܘܬܐ ܒܨ̈ܒܘܬܐ ܕܒܢ̈ܝ ܐܢܫܐ ܡܬܚܝܙܐ ܕܣܝܡܐ ܐܚܪܝܬܐ ܓܝܪ ܐܝܬܝܗܿ ܦܬܝܟܘܬܐ ܕܒܚܟܡܬܐ ܦܐܝܐ ܘܫܒܝܚܐ ܒܥܠܡܐ ܘܚܐܪܬܐ ܗܝ ܒܠܝܠܘܬܐ ܕܡܕܒܪܢܘܬܐ ܿ ܐܠܘ ܓܝܪ ܐܢܫ ܡܫܟܚ ܗܘܐ ܐܢܫܝܢ ܡܢ ܒܢ̈ܝ ܐܢܫܐ ܕܕܠܐ ܚܫܐ ܐܢܘܢ ܘܐܚܪ̈ܢܐ ܕܒܚܫܐ ܐܢܘܢ ܒܬܪܗܝܗܘܢ ܒܢܦܫܗܘܢ ܘܒܦܓܪܗܘܢ . ܘܡܢܗܘܢ ܕܕܠܐ ܣܝܒܪܬܐ ܚܝܝܢ ܿ ܘܡܢܗܘܢ ܒܝܕ ܣܝܒܪܬܐ ܐܘ ܬܘܒ ܕܡܢܗܘܢ ܠܐ ܡܩܒܠܝܢ ܗܘܘ ܒܝܫ̈ܬܐ ܘܡܢܗܘܢ ܕܡܩܒܠܝܢ ܗܘܘ .ܘܬܘܒ ܕܡܢܗܘܢ ܡܝܘ̈ܬܐ ܗܘܘ ܘܡܢܗܘܢ ܠܐ ܡܝܘ̈ܬܐ . ܫܦܝܪ ܗܘ ܗܢܐ ܒܠܝܠܘܬܐ ܘܠܐ ܫܘܝܘܬܐ ܐܡܿܪ ܗܘܐ ܥܠ ܡܕܒܪܢܘܬܐ ܐܝܟ ܗܿܘ ܕܒܦܣܐ ܝܬܝܪܐܝܬ ܘܠܐ ܗܘܐ ܒܡܠܬܐ ܕܛܟܣܐ ܐܠܗܐ ܨ̈ܒܘܬܗܘܢ ܕܒܢ̈ܝ ܐܢܫܐ ܡܕܒܪ ܗܘܐ . ܘܐܢ ܕܝܢ ܛܘܦܣܐ ܘܐܣܟܡܐ ܗܘܼܝܘ ܟܕ ܗܘ ܿ ܕܝܠܕܐ ܕܟܠ ܐܢܫ . ܘܚܕܐ ܗܝ ܿ ܘܗܼܝ ܟܕ ܗܝ ܣܝܒܪܬܐ . ܕܟܝܢܐ ܘܦܘܪܢܣܐ ܕܗܢܼܝܢ ܕܐܠܨܢܿ ܘܡܬܥܒܝܢ ܕܒܠܥܕܝܗܝܢ ܠܐ ܡܫܟܚܐ ܕܢܚܐ . ܕܓܘܐ ܗܘ ܫܘܝܐܝܬ ܠܟܠ ܐܢܫ ܘܣܟܐ ܕܝܢ ܠܘܬ ܟܠ ܐܢܫ ܚܕܐ ܗܝ ܫܝܘܝܘܬܐ ܒܠܚܘܕܝܗܿ ܕܚܬܝܬܐܝܬ ܘܡܝܬܪܐܝܬ ܒܟܠ ܡܕܡ ܡܬܚܙܝܐ . ܐܘ ܡܛܠ ܕܣܡܝܐ ܗܘ ܡܠܝܐܝܬ ܗܘ ܕܡܬܥܕܠ ܒܒܠܝܠܘܬܐ ܥܠ ܒܛܝܠܘܬܐ ܕܐܠܗܐ . ܐܘ ܕܡܛܠ ܕܒܥܝܢܐ ܕܣܢܐܬܐ ܚܐܪ ܒܗܝܢ ܒܨ̈ܒܘܬܐ  . ܠܐ ܘܠܐ ܘܠܐ ܙܕܩ ܠܓܡܪ ܕܢܬܗܝܡܢ ܐܢ ܚܓܝܪ ܥܠ ܦܘܪܫܐ ܐܡܼܪ ܕܒܠܝܠܘܬܐ ܐܝܬ ܒܗ ܿ ܘܒܨ̈ܒܘܬܐ ܘܒܦܐܝܘܬܐ ܕܡܦܬܟܘܬܐ ܗܕܐ ܕܠܐܘܡܢܐ ܚܟܝܡ ܒܟܠ ܝܬܝܪܐܝܬ ܫܠܡܐ . ܗܘ ܗܕܐ ܡܬܥܕܠ ܿ ܡܕܝܢ ܢܬܥܕܠ ܘܐܦ ܒܡܦܬܟܘܬܐ ܕܓܘܢ̈ܐ ܕܟܠ ܓܢܣ ܿ ܘܒܦܘܪ̈ܫܐ ܕܣܝܒܪ̈ܬܐ ܘܕܡܫ̈ܬܝܐ ܗܿܢܝܢ ܕܬܡܝܗܐܝܬ ܣܡܝܢ ܗܿܝܢ ܪ̈ܓܫܐ . ܕܗܢܘܟ ܕܡܩܒܠܝܢ ܠܗܝܢ ܿ ܕܡܢ ܗܪܟܐ ܢܦܼܩܘ ܗܿܢܝܢ 

<pb n="49"/>

ܕܝܬܝܪܐܝܬ ܕܘܝ̈ܐ ܐܢܘܢ ܕܠܐ ܫܘܝܘܬܐ ܕܠܐ ܙܕܩܐ ܕܚܠܩܐ ܒܝܕ ܬܪ̈ܬܝܢ ܪ̈ܫܢܬܘܐ ܣܒܪܘ ܕܢܫܪܪܘܢ ܿ ܐܠܐ ܐܬܼܚܙܝܬ ܡܠܝܐܝܬ ܠܚܟ̈ܝܡܐ ܕܐܦܠܐ ܚܕܐ ܠܐ ܫܘܝܘܬܐ ܐܝܬ ܒܗܿܢܝܢ ܕܒܢ̈ܝ ܐܢܫܐ . ܀ ܀ ܀
</p>
</div>
<div type="section" n="22">
<head type="editorial">22</head>
<p xml:lang="syr">

ܡܛܠ ܕܝܢ ܕܐܦ ܩܪ̈ܒܐ ܕܡܢ ܒܝܫܬܐ ܐܢܘܢ ܣܿܝܡܝܢ . ܒܐܝܢܐ ܟܝ ܐܣܟܡܐ ܚܠܩ̈ܐ ܡܦܪ̈ܫܐ ܕܐܠܦ̈ܐ ܣܓܝ̈ܐܐ ܒܗܘܢ ܒܗܿܢܝܢ . ܐܝܬ ܐܡܬܝ ܕܒܚܕ ܙܒܢܐ ܗܿܢܘ ܕܝܢ ܒܚܕܐ ܫܥܬܐ ܢܦܠܝܢ ܘܠܡܐ ܟܝ ܚܕ ܚܠܩܐ ܡܟܢܫ ܠܗܘܢ ܠܗܿܢܝܢ ܕܐܟܚܕܐ ܢܦܠܘܢܿ ܘܐܝܟܢܐ ܠܐ ܐܡܝܢܐܝܬ ܠܟܘܪܗܢܗܘܢ ܩܫܝܐ ܕܗܿܢܝܢ ܛܥ̈ܝܐ ܕܘܟܬܐ ܒܗܝܢ ܒܨܒ̈ܘܬܐ ܠܝܬ ܠܗ ܿ ܩܪ̈ܒܐ ܓܝܪ ܫܘܪ̈ܝܗܘܢ ܡܢ ܥܠܘܒܘܬܐ ܗܘ ܢܿܣܒܝܢ ܘܣܘܥܪܢܗܘܢ ܕܝܢ ܡܢ ܡܦܣܢܘܬܐ ܕܐܠܗܐ ܐܝܬ ܠܗܘܢ . ܗܼܝ ܕܝܢ ܥܠܬܐ ܕܗܿܢܝܢ ܒܝܫܐ ܗܝ . ܐܡܿܪ ܐܢܐ ܕܝܢ ܕܐܝܬܝܗܿ ܪܓܬܐ ܕܝܥܢܘܬܐ ܘܕܥܠܘܒܘܬܐ ܕܗܼܝ ܗܕܐ ܣܟܠܘܬܐ ܗܝ ܘܣܘܪܚܢܐ ܕܒܢ̈ܝ ܐܢܫܐ ܘܠܐ ܗܐ ܕܐܠܗܐ ܐܝܟܢܐ ܕܒܗܿܢܝܢ ܕܩܼܕܡܢ ܐܼܡܪܢ ܐܬܚܼܙܝܬ ܿ ܡܘܬܐ ܕܝܢ ܕܟܝܢܐ ܠܐ ܗܘܐ ܒܝܫܐ ܗܘ ܿ ܝܠܕܐ ܓܝܪ ܘܡܘܬܐ ܡܢ ܐܠܗܐ ܒܟܝܢܐ ܐܬܓܙܪܘ ܒܢܡܘܣܐ ܟܕ ܗܿܢܝܢ ܕܡܝܬܝܢ ܠܐ ܐܒܕܝܢ ܿ ܐܠܐ ܗܿܢܘܢ ܕܡܬܝܠܕܝܢ ܥܠ ܗܿܢܘܢ ܐܝܬܝܗܘܢ ܡܬܬܘܣܦܝܢ ܠܐ ܗܘܐ ܓܝܪ ܗܕܐ ܗܝ ܕܛܒܐ ܕܒܠܚܘܕ ܠܗܿܢܘܢ ܒ̈ܢܝ ܐܢܫܐ ܕܐܝܬܝܗܘܢ ܢܬܠ ܕܢܗܘܘܢ ܐܝܬܝܗܘܢܿ ܐܠܐ ܕܐܦ ܗܢܘܟ ܕܠܐ ܐܝܬܝܗܘܢ ܢܬܩܢ ܘܢܘܣܦ ܥܠ ܗܿܢܘܢ ܕܐܝܬܝܗܘܢ ܐܝܟܢܐ ܕܗܿܢܘܢ ܕܗܼܘܘ ܘܣܦܝܩܐܝܬ ܪܗܼܛܘ ܡܪܕܝܬܗ ܕܥܘܡܪܗܘܢ ܚܠܦ ܢܝܚܐ ܕܪܗܛܗܘܢ ܡܘܬܐ ܢܣܒܘܢ ܿ ܟܿܕ ܠܐ ܗܐܘ ܠܐܒܕܢܐ ܡܝܬܐ ܠܗܘܢܿ . ܐܠܐ ܐܚܪܢܐܝܬ ܐܝܟ ܕܫܘܐ ܐܢܫ ܐܢܫ ܡܫܬܢܐ ܕܗܿܢܘܢ ܕܥܕܟܝܠ ܠܐ ܐܝܬܝܗܘܢ ܢܣܒܘܢ ܠܗܘܢ ܡܥܒܪܬܐ ܕܢܗܘܘܢ ܘܡܟܝܠ ܡܘܬܐ ܗܘ ܕܒܢܡܘܣܐ ܕܟܝܢ ܓܙܝܪ ܠܐ ܗܘܐ ܒܝܫܐ ܗܘ ܐܦܢ ܐܝܟܢܐ ܕܗ݀ܘ ܢܐܬܐ ܘܢܓܕܫ ܿ ܠܐ ܓܝܪ ܙܕܩ ܕܢܫܐܠ ܿ ܥܠ ܦܘܪ̈ܫܢܐ ܕܣܩܘܒ̈ܠܐ ܕܡܐܝܬܝܗ ܕܗܢܐ ܐܠܐ ܗܕܐ ܢܕܥ ܕܚܕ ܗܘܐܣܟܡܗ ܕܓܘܐ ܠܟܠ ܐܢܫ . ܐܡܿܪ ܐܢܐ ܕܝܢ ܕܠܐ ܗܘܐ ܒܠܥܕ ܡܢ ܣܩܘܒܠܐ ܡܕܡ ܘܩܛܝܪܐ ܡܫܢܝܐ ܢܦܫܐ ܡܢ ܦܓܪܐ ܿ ܐܠܐ ܡܩܘܝܐ ܐܝܟ ܟܡܐ ܕܒܝܬ ܡܫܪܝܐ ܘܡܥܡܪܐ ܕܟܝܢܗ ܡܟܬܪ ܕܠܐ ܫܪܝܐ ܿ ܒܗ ܒܗܢܐ ܗܟܝܠ ܫܘܠܛܢܐ ܕܒܟܝܢܐ ܕܓܘܐ ܐܝܬ ܒܗ ܐܦ ܕܚܠܬܐ ܡܕܡ ܕܗܝ ܿ ܗܕܐ ܡܣܡ ܒܪܥܝܢܐ ܕܓܙܪܕܝܼܢܐ ܐܠܨܐܝܬ ܝܬ ܒܗܿ ܿ ܠܐ ܗܘܐ ܕܝܢ ܠܘܬ ܟܠ ܐܢܫ ܿ ܐܠܐ ܠܘܬ ܗܿܢܘܢ ܕܒܠܐ ܝܕܥܬܗܘܢ ܕܠܝܠܝܢ ܠܗܘܢ ܚܛܗ̈ܐ ܕܢܬܬܟܣܘܢ ܡܢܗܘܢܿ . ܗܿܘ ܓܝܪ ܡܢ ܕܚܟܝܡܐ ܗܘ ܘܒܡܝܬܪܘܬܐ ܐܝܬܘܗܝ ܐܟܚܕܐ ܐܦ ܡܢ ܚܛܗ̈ܐ ܘܐܦ ܕܢܣܒܪ ܥܠ ܡܘܬܐ ܕܒܝܫܐ ܗܘ ܡܓܗܝ ܗܘ ܘܪܚܝܩ ܿ ܗܿܘ ܕܝܢ 

<pb n="50"/>

ܕܪܚܡ ܚܛܗ̈ܐ ܗܘ ܒܗܿ ܒܠܐ ܝܕܥܬܗ ܗܝ ܕܡܢܗܿ ܚܛܐ . ܐܦ ܡܢ ܡܘܬܐ ܕܚܠ ܿ ܐܠܨܐܝܬ ܗܟܝܠ ܐܝܬ ܠܗ݀ ܠܠܐ ܝܕܥܬܗ ܗܘ ܗܢܐ ܕܢܩܦ ܘܥܗܢ ܠܗܿ ܿ ܕܟܕ ܕܚܠ ܡܢ ܗܘ ܕܠܐ ܗܘܐ ܕܚܝܠܐ ܗܘ ܿ ܬܗܘܐ ܒܗ ܕܚܠܬܐ ܗܝ ܕܒܫܪܪܐ ܥܗܢܐ . ܐܡܪܢܐ ܕܝܢ ܕܢܥܪܘܩ ܡܢ ܢܟܝܢܐ ܘܣܘܓܦܢܐ ܕܚܛܗ̈ܐ ܐܡܬܝ ܗܟܝܠ ܕܣܓܝܢ ܚܛܗ̈ܐ ܒܥܡ̈ܡܝܢ ܥܡܡܝܢ ܕܐܝܬܝܗ݀ ܚܕܐ ܡܢ ܕܡܘܬܗܘܢ ܥܠܘܒܘܬܐ . ܗܘ ܠܗ ܥܡܐ ܗܼܘܐ ܥܠܬܐ ܠܡܣܡ ܒܪܫܐ ܗܢܐ ܕܡܬܚܙܐ . ܗܢܐ ܕܐܝܟ ܕܒܫܪܪܐ ܕܠܐ ܗܘܐ ܡܣܡ ܒܪܝܫܐ ܗܘ ܐܬܐܡܪܬ ܡܛܠ ܕܒܟܝܢܐ ܠܓܘܐ ܥܠ ܟܠ ܐܢܫ ܓܙܝܪ. ܡܥܕܪ ܕܝܢ ܘܐܦ ܠܗܿܢܘܢ ܕܢܦܠܝܢ ܘܡܝܬܝܢ ܒܩܪܒܐ ܘܐܦ ܠܗܿܢܘܢ ܕܡܬܦܪܩܝܢ ܘܚܝܝܢ. ܠܗܿܢܘܢ ܡܛܠ ܕܒܟܝܢܐ ܠܓܘܐ ܥܠ ܟܠ ܐܢܫ ܓܙܝܪ ܿ ܡܥܕܪ ܕܝܢ ܘܦ ܠܗܿܢܘܢ ܕܢܦܠܝܢ ܘܡܝܬܝܢ ܒܩܪܒܐ ܘܐܦ ܠܗܿܢܘܢ ܕܡܬܦܪܩܝܢ ܘܚܝܝܢ. ܠܗܿܢܘܢ ܡܛܠ ܕܝܗܒ ܠܗܘܢ ܫܘܠܡܐ ܠܚܛܗ̈ܝܗܘܢ ܘܠܗܿܢܘܢ ܕܝܢ ܥܒܕ ܒܗܘܢ ܬܚܘܝܬܐ ܕܕܚܠܬܐ ܿ ܡܥܕܪ ܕܝܢ ܐܦ ܠܟܐܢ̈ܐ ܿ ܐܢ ܥܡ ܣܓܝ̈ܐܐ ܢܐܙܠܘ݀ܢ ܐܟܙܢܐ ܓܝܪ ܕܠܥܘ̈ܠܐ ܫܘܠܡܐ ܕܥܘܠܗܘܢ ܡܘܬܐ ܗܘܐ ܠܗܘܢܿ ܗܟܢܐ ܘܐܦ ܠܟ̈ܐܢܐ ܐܝܟ ܕܙܠܟܝ̈ܐ ܒܐܣܟܡܐ ܕܫܘܪܝܼܗ ܕܟܠܝܠܐ ܗܘܐ ܠܗܘܢ ܘܡܟܝܠ ܬܡܝܗܐܝܬ ܒܝܕ ܒܛܝܠܘܬܐ ܕܐܠܗܐ . ܚܟܝܡܬ ܒܟܠ ܿ ܓܕܫ ܟܕ ܓܝܪ ܡܣܬܒܪ ܕܡܣܡ ܒܪܫܐ ܗܘ ܡܥܕܪܘ ܡܥܕܪ ܘܠܐ ܗܘܐ . ܒܝܕ ܗܢܿܝܢ ܕܗܘ ܓܠܝܐܝܬ ܣܥܪ ܕܡܣܬܒܪܢ ܕܡܟܐܒ̈ܢܝܬܐ ܐܢܝܢ ܿ ܐܠܐ ܐܦ ܒܝܕ ܗܿܢܝܢ ܕܒܡܗܡܝܢܘܬܐ ܕܝܠܗ ܗܼܢܘܢ ܒܢ̈ܝ ܐܢܫܐ ܥܠ ܢܦܫܗܘܢ ܡܝܬܝܢ ܿ ܘܡܟܝܠ ܩܪܒܐ ܠܐ ܗܘܐ ܥܒܕܐ ܗܘ ܕܐܠܗܐ ܐܠܐ ܡܦܣܢܘܬܐ ܗܘ ܕܝܠܗ ܕܐܠܨܐ ܠܡܣܡ ܒܪܥܝܢܐ ܕܡܣܡ ܒܪܫܐ ܕܚܛܗ̈ܐ ܐܝܟ ܕܒܫܪܪܐ ܕܝܢ ܠܫܘܠܡܐ ܕܝܠܗܘܢ ܒܗ ܒܩܪܐ ܐܦܢ ܟܐܢܐ ܢܦܠ ܘܢܡܘܬ ܿ ܕܟܐܢܐ ܕܝܢ ܢܩܪܒ ܠܐ ܕܡ̈ܝܐ ܿ ܪ̈ܘܪܒܐܝܬ ܕܝܢ ܡܬܥܕܪ ܪܒܐ ܗܝ ܓܝܪ ܡܢ ܗܿܝ ܕܢܟܠܐ ܡܢ ܚܛܗ̈ܐ ܗܕܐ ܕܦܐܪ̈ܐ ܕܥܡܠܗܿ ܕܡܝܬܪܘܬܐ ܢܩܒܠ ܘܢܬܒܣܡ ܗܕܐ ܕܠܟܐܢ̈ܐ ܒܬܪ ܡܘܬܗܘܢ ܐܝܬܝܗܿ ܿ ܀ ܀ ܀
</p>
</div>
<div type="section" n="23">
<head type="editorial">23</head>
<p xml:lang="syr">

ܗܿܢܘܢ ܕܝܢ ܕܠܘܩܒܠ ܗܢܿܝܢ ܐܡܪܝܢ ܘܡܬܟܬܫܝܢ ܩܕܡ ܕܢܟܣܘܢ ܕܒܝܫܐ ܗܘ ܟܘܠܗ ܡܘܬܐ ܡܢܬܐ ܡܢܗ ܥܕܠܝܢ ܿ ܐܢ ܓܝܪ ܐܝܟ ܕܡܢ ܒܝܬܫܐ ܕܐܝܬܝܗ ܠܡ ܒܩܢܘܡܐ ܘܡܢ ܪܫܢܘܬܐ ܕܠܐ ܫܘܪܝ ܕܐܝܬܝܗܘܢ ܩܪ̈ܒܐ ܐܡܼܪܝܢ . ܙܕܩ ܠܗܘܢ ܕܠܗ ܠܡܘܬܐ ܒܠܚܘܕܘܗܝ ܢܚܘܘܢ ܕܒܝܫܐ ܗܘ ܿ ܝܬܝܪܬܐ ܗܝ ܓܝܪ ܗܕܐ ܕܥܠ ܥ̈ܠܠܬܗ ܢܫܐܠ ܟܕ ܗܿܘ ܕܐܠܨܐܝܬ ܓܼܕܫ ܕܠܐ ܒܘܚܪܢܐ ܡܿܩܘܐ ܿ ܐܝܟܢܐ ܕܝܢ ܡܫܟܚܝܢ ܕܥܠ ܡܘܬܐ ܢܐܡܪܘܢ ܕܒܝܫܐ ܗܘ ܿ ܗܿܘ ܕܫܪܐ ܠܗܿ ܠܡ ܠܢܦܫܐ ܡܢ ܗܝܠܐ ܐܝܟ ܡܠܬܗ ܕܗܿܘ ܡܛܥܝܢܐ . ܡܟܝܠ ܕܝܢ ܐܝܟ ܡܣܡ ܒܪܥܝܢܐ ܕܓܘܐ ܿ ܠܓܡܪ ܠܐ ܐܝܬܘܗܝ ܡܘܬܐ ܒܝܫܐ ܿ ܗܿܘ ܓܝܪ ܕܐܠܨܐܝܬ ܠܟܠ ܐܢܫ . ܓܕܫ ܿ ܠܐ ܗܐܘ ܒܝܫܐ ܗܘ ܿ ܘܣܪܝܩܐܝܬ ܠܗܿܘ ܡܘܬܐ ܕܒܝܕ ܩܪ̈ܒܐ ܥܕܠܝܢ ܟܕ ܡܕܡ ܠܐ 

<pb n="51"/>

ܡܝܬܐ ܿ ܐܠܐ ܗܿܘ ܕܣܝܡ ܒܟܝܢܐ ܘܐܢ ܕܝܢ ܐܢܫ ܗܼܝ ܥܠܬܐ ܕܩܪܒܐ ܢܐܡܪ ܕܒܝܫܐ ܗܝ . ܐܢ ܪܘܓܙܐ ܐܝܬܝܗܿ ܘܐܢ ܒܥܠܕܒܒܘܐ ܘܐܢ ܥܠܘܝܘܬܐ ܿ ܠܐ ܡܦܝܫ ܡܢ ܗܿܝ ܕܙܕܩܐ ܿ ܐܠܐ ܠܒ̈ܢܝ ܐܢܫܐ ܗܘ ܡܬܚܫܒܐ ܗܕܐ ܼ ܕܒܒܝܫܘܬܐ ܕܨܒܝܢܗܘܢ ܗܟܢܐ ܗܘܘ ܿ ܘܕܠܐ ܕܝܢ ܐܝܬܘܗܝ ܠܓܡܪܡܘܬܐ ܒܝܫܐ ܡܬܚܙܝܐ ܝܬܝܪܐܝܬ ܐܦ ܗܟܢܐ . ܐܠܘ ܓܝܪ ܠܐ ܥܠ ܟܠ ܐܢܫ ܓܙܝܪ ܗܘܐ ܿ ܗܘܐ ܗܘܐ ܠܗ ܟܢܐܢܐ ܒܟܠܙܒܢ ܥܕܡܐ ܠܥܠܡ ܒܥܡܠܗܿ ܕܡܝܬܪܘܬܐ . ܟܕ ܦܐܪ̈ܐ ܡܕܡ ܝܬܝܪ ܡܢ ܕܘܥܬܐ ܘܥܡܠܐ ܠܐ ܡܩܒܠ ܗܘܐ . ܘܐܦ ܥܘܠܐ ܒܢܝܚܐ ܕܚܛܗ̈ܐ ܠܥܠܡ ܡܬܕܒܪ ܗܘܐ ܿ ܘܣܓܝ ܒܬܪܬܝܗܝܢ ܕܠܐ ܒܙܕܩܐ ܐܝܬܝܗܝܢ ܗܘܝ ܿ ܐܠܐ ܡܘܬܐ ܐܦ ܠܢܝܚܐ ܕܥܘܠܐ ܕܚܛܝ̈ܐ ܟܠܐ ܘܐܦ ܠܥܡܠܐ ܕܟܐܢܘܬܐ ܕܥܒ̈ܕܝ ܛܒ̈ܬܐ ܡܢܝܚ ܡܛܠ ܓܝܪ ܕܐܠܨܐ ܗܘܬ ܗܕܐ ܿ ܠܒ̈ܢܝ ܐܢܫܐ ܕܢܫܟܚܘܢ ܗܘܘ ܐܦ ܕܢܚܘܢܿ ܕܗܼܝ ܐܝܬܝܗܿ ܥܠܬܐ ܕܢܫܟܚܢܘܢ ܐܦ ܕܢܙܟܘ݀ܢ ܘܗܘ ܗܢܐ ܫܘܠܛܢܐ ܡܢ ܐܠܗܐ ܐܬܝܗܒ ܠܗܘܢ ܠܩܢܝܢܐ ܕܫܦܝܪ̈ܬܐ ܘܕܛܒ̈ܬܐ ܘܨܝܕ ܣܓܝ̈ܐܐ ܠܘܬ ܕܠܝܠܘܬܐ ܕܚܛܗ̈ܐ ܡܨܛܠܐ ܐܝܟܢܐ ܕܬܗܘܐ ܬܡܝܗܐ ܡܝܬܪܘܬܐ ܕܡܙܝܓܐ ܒܥܣܩܘܬܐ ܡܥܕܪܢܐ ܗܘ ܡܘܬܐ ܕܬܪ̈ܝܗܘܢ ܐܦ ܕܟܐܢܐ ܐܦ ܕܥܘܠܐ ܕܠܗܿܘ ܢܝܚܐ ܕܡ ܥܡܠܐ ܝܿܗܒ ܘܠܗܿܘ ܫܘܠܡܐ ܕܚܛܗ̈ܐ ܥܿܒܕ ܟܕ ܗܟܝܠ ܡܫܬܟܚ ܡܘܬܐ ܠܐ ܒܠܚܘܕ ܠܐ ܗܘܐ ܒܝܫܐ ܗܘ ܿ ܐܠܐ ܐܦ ܛܒܐ ܗܘ ܿ ܘܠܐ ܗܘܐ ܐܝܟ ܡܠܬܗ ܕܡܢܝ ܫܢܝܐ ܕܫܪܐ ܠܡ ܠܢܦܫܐ ܡܢ ܗܝܠܐ ܿ ܗܿܝ ܕܠܐ ܐܝܬܝܗܿ ܿ ܐܠܐ ܒܗܢܐ ܐܣܟܡܐ ܕܐܬܐܼܡܪ ܡܢܢ ܿ ܡܛܠ ܐܝܕܐ ܡܬܦܪܣ ܐܢܫ ܪܫܢܘܬܐ ܐܚܪܝܬܐ ܕܒܝܫܬܐ ܕܩܪܒܐ ܘܠܐ ܒܠܚܘܕ ܠܨܒܝܢܐܿ ܒܝܫܐ ܕܥܘܠܐ ܕܗܿܢܘܢ ܕܒܗܘܢ ܡܬܚܫܚܝܢ ܢܥܕܘܠ݀ ܗܿܘ ܓܝܪ ܡܕܡ ܕܓܕܫ . ܐܝܟܢܐ ܕܐܢܫ ܢܬܚܫܒ ܒܒܛܝܠܘܬܐ ܕܐܠܗܐ ܟܐܢܐܝܬ ܿ ܠܐ ܗܘܐ ܒܠܚܘܕ ܡܢ ܩܪܒܐ ܐܠܐ ܒܟܠ ܐܣܟܡ ܟܠܗ ܒܟܝܢܗ ܿ ܛܒܐ ܗܘ ܿ ܘܠܐ ܗܘܐ ܒܠܚܘܕ ܠܐ ܗܘܐ ܒܝܫܐ ܗܕܐ ܕܠܚܟ̈ܝܡܐ ܡܬܚܝܙܐ ܗܝ . ܘܡܟܝܠ ܢܥܕܘܠ ܠܐ ܗܘܐ ܠܡܘܬܐ ܕܓܕܫ ܒܩܪ̈ܒܐ ܕܠܥܘܕܪܢܐ ܣܝܡ ܐܠܐ ܠܨܒܝܢܐ ܒܝܫܐ ܕܗܿܢܘܢ ܕܡܬܚܫܚܝܢ ܒܗܘܢܿ ܝܬܝܪܐܝܬ ܠܐ ܒܟܢܘܬܐ ܕܡܢ ܗܕܐ ܥܠܬܐ . ܗܘ ܕܒܒܛܝܠܘܬܐ ܡܕܒܪ ܪܚܝܩ ܗܘ ܀ ܀ ܀
</p>
</div>
<div type="section" n="24">
<head type="editorial">24</head>
<p xml:lang="syr">

ܬܘܒ ܕܝܢ ܒܐܚܪܬܐ ܕܡܘܬܐ ܡܢܝ ܫܢܝܐ ܒܝܫܐ ܡܬܥܕܠ ܘܐܦ ܒܙ̈ܘܥܐ ܘܒܟ̈ܦܢܐ ܘܒܡܘܬܢ̈ܐ ܘܓܘܠܙܢ̈ܐ ܕܥ̈ܠܠܬܐ ܘܒܩܡܨܐ ܘܒܐܚܪ̈ܢܝܬܐ ܕܐܝܟ ܗܿܢܝܢ ܿ ܕܐܝܟ ܕܡܢ ܪܫܢܘܬܐ . ܠܡ ܕܠܩܘܒܠܐ ܐܦ ܗܢܼܝܢ ܗܘܝܢ ܓܠܝܐ ܗܝ ܕܝܢ ܠܟܠ ܐܢܫܐ ܕܐܝܟܢܐ ܒܢܝܚܐ ܣܓܝܐܐ ܘܒܘܫܪ̈ܬܚܐ ܕܟܘܠ ܡܥܕܝܢ ܐܢܘܢ ܐܝܟ ܕܒܨܓܝ ܠܒܪ ܡܢ ܕܠܝ̈ܠܐ ܟܠܗܘܢ ܒܢ̈ܝ ܐܢܫܐ ܕܢܬܪܦܘܢ ܒܪ̈ܥܝܢܝܗܘܢ ܘܬܚܝܬ ܚܫܐ ܢܬܪܟܢܘܢ ܘܢܦܠܘܢ 

<pb n="52"/>

ܘܠܢܝܚ̈ܐ ܘܠܪ̈ܓܝܓܬܐ ܢܫܬܠܡܘܢ ܘܥܘܗܕܢܐ ܡܝܬܪܘܬܐ ܐܘ ܕܥܡܠܐ ܐܘ ܕܕܚܠܬ ܐܠܗܐ . ܐܦ ܠܐ ܚܕ ܒܗܘܢ ܢܗܘܐ . ܘܗܼܝ ܗܕܐ ܕܡܝܐܝܬ ܒܐܣܟܡܐ ܐܝܢܐ ܕܗܘ ܓܕܫܐ . ܡܐ ܓܝܪ ܕܡܠܝܘܬܐ ܕܣܝܒܪ̈ܬܐ ܘܕܡܫܬܝܐ ܕܠܐ ܟܝܠܐ ܡܛܠ ܣܓܝܐܘܬܐ ܕܫܘܪܬܚܐ ܠܒܢ̈ܝ ܐܢܫܐ ܬܗܘܐ ܘܟܪܣܗܘܢ ܣܓܝ ܬܫܡܢ ܿ ܬܡܬܥܒܐ ܠܗ ܡܕܥܗܘܢ ܘܡܬܪܝܡ ܪܥܝܢܗܘܢ ܘܝܩܪܐ ܢܦܫܗܘܢ ܿ ܘܒܚܫ̈ܐ ܕܛܘܥܝܝ ܕܠܐ ܝܕܥܬܐ ܢܦܠܐ ܐܢ ܕܝܢ ܢܓܕܫ ܚܕ ܡܢ ܗܿܢܘܢ ܣܩܘܒ̈ܠܐ ܕܐܬܩܕܡܘ ܐܬܐܡܼܪܘ ܒܨܝܪܐܝܬ ܒܢ̈ܝ ܐܢܫܐ ܕܟܪܣܗܘܢ ܝܨܦܝܢ ܘܒܨܝܪܐܝܬ ܠܪ̈ܓܝܓܬܗܘܢ ܘܡܬܝܬܪܝܢ ܘܡܬܥܕܪܝܢ ܒܐܣܟܡܗܘܢ ܐܝܟ ܕܡܫܟܚܐ ܝܬܝܪܐܝܬ ܡܐ ܕܡܬܨܝܕܝܢ ܒܗܿܢܝܢ ܝܬܝܪ ܡܢ ܕܡܐ ܕܡܫܪܬܚܝܢ ܒܢ̈ܝܚܐ ܐܝܠܝܢ ܗܟܝܠ ܣܝܡܝܢ ܟܝ ܕܐܝܬܝܗܝܢ ܕܒܝܫܬܐ ܐܝܟ ܡܠܬܗ ܕܗܿܘ ܿ ܗܿܢܝܢ ܟܝ ܕܐܦܢ ܠܪܓܫܬܐ ܡܥܝܩܢ . ܐܠܐ ܒܣܘܥܪܢܗܝܢ ܝܬܝܪܐܝܬ ܡܥܕܪܢ ܘܐܝܠܝܢ ܕܝܢ ܐܝܬܝܗܝܢ ܟܝ ܕܛܒܐ ܗܼܢܝܢ ܟܝ ܕܕܢܝܚܐ ܐܢܝܢ . ܡܫܬܟܚܢ ܠܗܝܢ ܕܝܢ ܒܙܒܢ ܡܣܓܦܢܝܬܐ . ܘܐܝܟܢܐ ܠܐ ܡܣܬܒܪܐ ܠܗܿ ܒܝܫܬܐ ܡܓܪܓܢܝܬܐ ܘܡܪܬܝܢܝܬܐ ܠܡܝܬܪܘܬܐ ܝܬܝܪ ܡܢ ܛܒܐ ܙܒܢ̈ܬܐ ܓܝܪ ܣܓܝ̈ܐܬܐ ܠܗܿܢܘܢ ܐܝܠܝܢ ܕܠܐ ܫܚܠܦ ܐܢܘܢ ܠܡܝܬܪܘܬܐ . ܫܘܪܬܚܐ ܕܢܝܚܐ ܠܗܘܢ ܠܗܿܢܝܢ ܫܚܠܦ ܐܢܘ݀ܢ ܣܩܘܒ̈ܠܐ ܘܥܩ̈ܬܐ ܕܓܕܫܝܢ . ܡܬܒܥܝܢ ܐܢܘܢ ܓܝܪ ܠܒܢ̈ܝ ܐܢܫܐ ܐܦ ܗܼܢܝܢ ܡܥܗܕܢ̈ܐ ܒܟܠܙܒܢ ܐܝܟܢܐ ܕܢܬܬܥܝܪ ܪܥܝܢܗܘܢ ܘܡܢ ܪܦܝܘܬܐ ܣܓܝܐܬܐ ܢܓܗܘܢܿ ܘܢܦܠܛܘܢ ܐܠܘ ܓܝܪ ܒܫܘܪܬܚܐ ܕܢܝܚܐ ܡܫܬܟܚܝܢ ܗܘܘ ܘܢܬܚܙܝܢ ܕܡܢ ܥܘܠܐ ܣܓܝܐܐ ܡܪܚܩܝܢ ܗܘܘ ܘܒܙܥܘܪ̈ܝܬܐ ܡܣܟܠܝܢ ܗܘܘ ܿ ܐܝܬ ܗܘܐ ܟܒܪ ܡܐܟܠ ܩܪܨܐ ܡܕܡ ܕܗܼܘ ܿ ܕܐܝܟ ܕܠܐ ܘܠܝܬܐ ܗܢܼܝܢ ܗܿܢܝܢ ܓܕܫܢ ܇ ܐܢ ܕܝܢ ܠܛܘܥܝܝ ܓܡܝܪܬܐ ܕܝܗܘܒܐ ܢܣܒܝܢ ܡܦܪܢܣܘܬܐ ܐܡܝܢܬܐ . ܕܠܐ ܚܣܡ ܕܗܿܢܝܢ ܕܐܠܨܢܿ ܥܗܢܐ ܘܐܠܨܐ ܗܝ ܕܒܙܒܢ ܢܬܥܝܪܘܢܿ ܒܝܕ ܣܩܘܒ̈ܠܐ ܘܚܫ̈ܐ ܠܥܘܗܕܢܐ ܕܐܠܗܐ ܗܘ ܕܙܕܩ ܠܢ ܕܕܠܐ ܒܘܝܥ ܬܟܝܒܐܝܬ ܢܘܕܐ ܥܠ ܛܝܒܘܬܐ ܕܒܛܝܠܘܬܗ ܕܥܠܝܢ . ܘܡܟܝܠ ܐܠܗܐ ܠܡܪܬܝܢܘܬܗܘܢ ܕܒܢ̈ܝ ܐܢܫܐ ܡܕܒܪ ܗܿܢܝܢ . ܘܠܐ ܗܘܐ ܒܚܫܐ ܕܪܘܓܐ ܐܝܢܐ ܕܗܼܘ ܡܬܬܚܕ ܐܠܐ ܒܒܛܝܠܘܬܗ ܡܛܠ ܗܿܢܘܢ ܕܬܒܥܝܐ ܠܗܘܢܿ ܡܪܕܘܬܐ ܕܢܬܦܢܘܢ ܡܬܚܙܐ ܗܟܢܐ݀ ܠܐ ܗܘܬ ܓܝ ܗܕܐ ܗܝ ܕܡܪܚܝܡܢܘܬܐ ܡܝܬܪܬܐ ܘܥܠܝܬܐ ܕܒܒܣܝܡܘܬܐ ܚܫ̈ܐ ܐܢܫܝ̈ܐ ܢܚܒܒ ܿ ܘܢܢܨܪ ܘܒܗܿܝ ܕܠܐ ܡܬܚܡܬ ܬܪܒܝܬܗܘܢ ܕܗܿܢܝܢ ܡܢܦܣ ܕܬܗܘܐܿ ܕܠܩܘܒܠܐ ܗܝ ܓܝܪ ܗܕܐ ܕܡܪܚܡܢܘܬܐ ܕܐܢ ܟܕ ܨܿܒܐ ܕܡܢ ܒܣܝܡܘܬܐ ܗܕܐ ܕܡܬܚܙܝܐ ܠܐ ܢܫܬܓܢܐ ܐܝܟ ܢܟܘܠܐ ܢܗܡܐ ܕܒܪ̈ܕܘܦܝܐ ܕܒܝܫ̈ܬܐ ܡܠܝܐܝܬ 

<pb n="53"/>

ܢܣܬܚܦܘܢ ܘܢܦܠܘܢ ܒܢ̈ܝ ܐܢܫܐ ܿ ܐܠܐ ܒܡܠܬܐ ܕܛܟܣܐ ܐܦ ܗܿܢܝܢ ܡܥܝܩܢܝ̈ܬܐ ܐܠܨܐܝܬܿ ܡܝܬܐ ܐܦ ܠܐ ܓܝܪ ܐܒܐ ܐܢ ܠܒܪܐ ܡܣܟܠܢܐ ܢܢܓܕ ܡܣܬܒܪ ܒܥܪܝܪܝܐ ܐܠܐ ܕܠܩܘܒܠܐ ܕܗܕܐ ܐܠܐ ܢܪܕܝܘܗܝ ܘܢܦܢܝܘܗܝ . ܡܣܬܒܪ ܕܠܐ ܗܘܐ ܒܚܘܣܢܐ ܕܐܒܗ̈ܐ ܥܿܒܕ ܘܐܦ ܠܐ ܐܣܝܐ ܕܓܙܪ ܘܟܘܐ ܚܠܕܝܬܐ ܕܫܘܚܢܐ ܒܥܪܝܪܝܐ ܗܘ ܿ ܐܠܐ ܐܝܟ ܟܡܐ ܕܥܠ ܡܠܬܐ ܕܛܟܣܐ ܕܐܘܡܢܘܬܗ ܒܛܝܠ ܠܗ . ܐܝܟ ܗܟܢܐ ܡܛܠ ܕܚܐܣ ܥܠ ܟܪܝܗܐ ܡܩܪܒ ܠܗ ܒܟ̈ܐܒܐ ܥܘܕܪ̈ܢ ܩܫ̈ܝܐ ܘܚܪ̈ܝܦܐ ܿ ܡܛܠ ܕܐܒܕ ܠܗ ܟܪ̈ܝܗܐ ܡܢ ܫܘܚܢܐ ܒܝܫ̈ܐ ܐܢ ܒܗܢܐ ܐܣܟܡܐ ܠܐ ܢܬܩܪܒ ܠܗ ܥܘܕܪܢܐ ܘܒܓܙܪ̈ܐ ܗܘ ܘܒܟ̈ܘܝܐ ܐܢ ܡܬܥܝܢ ܠܗ ܕܢܬܩܪܒܘܢ ܠܗ ܿ ܡܬܐܣܐ ܘܡܬܚܠܡ ܿ ܡܟܿܐܒܢܝܬܐ ܠܢܦܫܗܘܢ ܥܿܒܕܝܢ ܝܬܝܪ ܡܢ ܐܠܗܐ . ܗܿܢܘܢ ܕܐܦ ܚܫܚܬܗܝܢ ܘܐܦ ܙܒܢܗܝܢ ܒܨܒܝܢܐ ܕܝܠܗܘܢ ܡܩܕܡܝܢ ܡܥܬܪܝܢ ܒܝܕ ܚܫ̈ܐ ܕܢܦܫܗܘܢ ܐܟܙܢܐ ܓܝܪ ܕܠܐ ܗܘܐ ܐܣܝܐ ܥܒܕ ܠܗ ܠܒܙܒܢܐ ܘܠܚܫܚܬܐ ܕܟܘܝܐ ܐܠܐ ܗܼܘ ܫܘܚܢܐ ܘܟܐܒܐ ܗܘ ܕܐܝܬ ܩܕܡܘܗܝ ܢܓܕ ܠܗ ܠܘܬܗ ܐܦ ܠܐܣܝܐ ܐܦ ܠܟܘܝܐ ܩܿܪܐ ܗܟܢܐ ܐܦ ܚܫ̈ܐ ܐܢܫ̈ܐ ܩܪܝܢ ܥܠܝܗܘܢ ܠܒܛܝܠܘܬܐ . ܕܡܢ ܠܘܬ ܐܠܗܐ ܕܥܗܢܐ ܠܐܣܝܘܬܗܘܢ ܘܠܐ ܡܬܘܡ ܡܬܪܡܐ ܠܒ̈ܢܝ ܐܢܫܐ . ܕܠܐ ܒܟܠܙܒܢ ܢܬܒܛܠ ܠܗ ܥܠ ܥܒܕܗ ܿ ܐܦܣ ܓܝܪ ܠܒ̈ܢܝ ܐܢܫܐ ܕܒܚܐܪܘܬܗܘܢܿ ܢܓܒܘܢ ܡܝܬܪܘܬܐ ܘܣܘܥܪ̈ܢܐ ܛܒ̈ܐ ܘܫܦܝܪ̈ܐ ܘܣܡܟ ܬܘܒ ܪܦܝܘܬܗܘܢܿ ܕܠܘܬ ܚܫ̈ܐ ܒܝܕ ܗܿܢܝܢ ܕܓܠܝܐܝܬ ܒܙܒܢ ܙܒܢ ܡܪܬܐ ܘܟܐܐ ܘܡܟܘܢܿ ܘܠܐ ܬܟܝܒܐܝܬ ܒܟܠܙܒܢ ܡܝܬܐ ܗܢܿܝܢ ܩܫ̈ܝܬܐ ܕܠܐ ܒܩܛܝܪܐ ܕܠܘܚܡ̈ܐ ܟܡܝܪ̈ܐ ܚܐܪܘܬܗܘܢ ܢܒܛܠ . ܘܐܦܠܐ ܬܘܒ ܚܐܦܐ ܕܪܦܝܘܬܗܘܢ ܫܪܝܐ ܘܫܒܝܩܐ ܡܪܦܐ ܠܗ ܿ ܕܕܠܡܐ ܩܘܕܡܗܘܢ ܕܒܚܫ̈ܐ ܕܠܐ ܐܣܝܘܬܐ ܢܫܬܒܩ . ܘܒܬܪ̈ܒܝܗܝܢ ܒܚܟܡܬܐ ܕܠܐ ܡܬܡܠܠܐ . ܠܒܢ̈ܝ ܐܢܫܐ ܡܕܒܪ ܗܼܘ ܝܕܥ ܙܒܢܐ ܕܥܗܢ ܠܚܕܐ ܚܕܐ ܡܢܗܝܢ . ܀ ܀ ܀
</p>
</div>
<div type="section" n="25">
<head type="editorial">25</head>
<p xml:lang="syr">

ܡܬܚܙܝܢ ܓܝܪ ܒܙܒܢ ܐܘ ܙ̈ܘܥܐ ܐܘ ܚܣܝܪܘܬܐ ܕܡܛܪܐ ܐܘ ܡܐܬܝܐ ܕܩܡܨܐ ܿ ܘܒܪ ܫܥܬܗ ܠܒܢ̈ܝ ܐܢܫܐ ܟܠܗܘܢ ܒܕܚܠܬܐ ܡܪܟܢܝܢܘܠܒܥܘܬܐ ܕܗܿܘ ܕܡܫܟܚ ܕܢܫܚܠܦ ܗܿܢܝܢ ܡܬܩܪܒܝܢ ܘܐܢ ܕܝܢ ܗܿܢܝܢ ܕܡܣܬܒܪܢ ܒܥܝܕܐ ܢܝܚ̈ܬܐ ܘܒܣܝܡ̈ܬܐ ܡܚܫܒܬܗܘܢ ܘܪܥܝܢܗܘܢ ܕܒܢ̈ܝ ܐܢܫܐܿ ܡܪܝܡܢ ܘܡܫܩܠܢ ܘܗܼܢܝܢ ܕܝܢ ܡܥܝܩܢ̈ܝܬܐ ܘܡܟܐܒ̈ܢܝܐ ܡܥܝܪܢ ܠܗܘܢ ܢܝܢ ܠܗܘܢ ܠܕܚܠܬܐ ܐܠܗܐ ܬܩܢܬܐ ܿ ܐܝܟܢܐ ܠܐ ܐܢܫ ܢܕܥ ܘܢܐܡܪ ܕܗܼܢܝܢ ܚܠܦ݀ ܦܓܪܐ ܗܿܘܝܢ ܘܗܼܢܝܢ ܚܠܦ ܢܦܫ̈ܬܐ ܡܢ ܐܠܗܐ ܡܬܕܒܪܢ ܡܢܐ ܗܟܝܠ ܠܗܿܢܝܢ ܟܝ ܕܡܥܝܪܢ 

<pb n="54"/>

ܢܦܫ̈ܬܐ ܠܕܚܠܬ ܐܠܗܐ ܘܠܡܝܬܪܘܬܐ ܢܩܪܐ ܐܢܝܢ ܒܝܫ̈ܬܐ ܗܿܢܝܢ ܕܠܓܡܪ ܠܐ ܐܝܬܝܗܝܢ ܒܝܫ̈ܬܐ ܐܦܢ ܓܝܪ ܠܪܓܫܬܐ ܕܗܿܢܘܢ ܕܡܣܝܒܪܝܢ ܠܗܝܢ ܡܟܐܒܢ̈ܝܬܐ ܡܬܚܙܝܢ ܐܠܐ ܠܥܘܕܪܢܐ ܘܠܐܣܝܘܬܐ ܕܒܢ̈ܝ ܐܢܫܐ ܐܠܨܐܝܬ ܐܬܝܢ ܥܠܝܗܘܢ ܀ ܀ ܀
</p>
</div>
<div type="section" n="26">
<head type="editorial">26</head>
<p xml:lang="syr">

ܗܘܼ ܗܟܝܠ ܡܢܝ ܕܒܫܪܪܐ ܫܢܝܐ ܗܘ ܿ ܠܐ ܝܕܥ ܕܒܟܠ ܕܘܟܐ ܠܘܩܒܠ ܢܦܫܗ ܡܬܟܬܫ ܐܢ ܓܝܪ ܡܣܓܦܢܝܬܐ ܗܝ ܬܪܒܝܬܗܿ ܕܗܝܠܐ . ܡܢܘ ܗܢܐ ܕܠܐ ܡܬܒܝܿܢ ܕܕܠܩܘܒܠܐ ܕܡܕܡ ܕܐܡܪ ܓܕܫ ܠܗ ܿ ܪܒܝܐ ܓܝܪ ܗܼܝ ܗܕܐ ܠܘܩܒܠ ܒܢ̈ܝ ܐܢܫܐ ܐܡܬܝ ܕܬܝܒܐܝܬ ܡܫܪܬܚܝܢ ܘܒܒܣ̈ܡܐ ܐܡܝܢܝܢ ܘܠܟܪܣܗܘܢ ܘܠܗܿܢܝܢ ܕܒܬܪ ܟܪܣܗܘܢܿ ܒܥܒܕܘܬܐ ܡܫܥܒܕܝܢ . ܚܣܪܐ ܕܝܢ ܗܼܝ ܗܕܐ ܝܬܝܪܐܝܬ ܒܝܕ ܟܦ̈ܢܐ ܘܚܘܒ̈ܠܐ ܘܡܘܬܢ̈ܐ ܕܠܐ ܡܪܦܝܢ ܠܗ ܕܬܪܕܐ ܘܬܦܘܩ ܡܫܠܛܐܝܬ ܒܬܪܒܝܬܗܿ ܿ ܘܡܟܝܠ ܘܿܠܐ ܗܐܘ ܠܗ ܠܗܢܐ ܕܠܗܿܢܝܢ ܛܒ̈ܬܐ ܢܩܪܐ ܿ ܐܝܟ ܫܪܒܗ ܝܬܝܪܐܝܬܼ ܘܠܐ ܒܝܫ̈ܬܐ ܘܗܟܢܐ ܡܣܬܒܪ ܗܘܐ ܕܒܡܠܬܐ ܡܝܬܪܬܐ ܨܿܒܐ ܗܘܐ ܐܠܘ ܠܐ ܬܘܒ ܕܗܿܢܝܢ ܕܕܢܝܚܐ ܐܢܝܢ . ܕܡܢ ܐܚܪܬܐ ܐܢܝܢ ܪܫܢܘܬܐ ܕܠܩܘܒܠܐ ܒܡܠܬܗ ܬܘܒ ܒܝܫ̈ܬܐ ܩܪܐ ܠܗܝܢ ܿ ܐܠܐ ܬܪ̈ܬܝܗܝܢ ܛܒ̈ܬܐ ܐܢܝܢ ܕܡܢ ܐܠܗܐ ܛܒܐ ܐܬܝܢ ܿ ܗܼܘ ܕܝܢ ܡܛܠ ܕܚܕܝ ܗܘ ܒܚܛܗ̈ܐ ܠܬܚܘܝܬܐ ܕܩܘܝܡܗ ܕܗܿܝ ܕܐܝܬܝܗܿ ܠܡ ܐܝܟ ܕܣܒܪ ܒܝܫܬܐ ܿ ܡܬܥܝܩ ܒܗܿܢܝܢ ܕܓܠܝܐܝܬ ܡܢ ܐܠܗܐ ܗܿܘܝܢ ܠܟܘܘܢܐ ܘܡܠܪܬܝܢܘܬܐ ܿ ܘܕܒܗܝܢ ܒܢ̈ܝ ܐܢܫܐ ܡܬܥܕܪܝܢ ܘܡܬܝܬܪܝܢ . ܘܙܒܢ̈ܬܐ ܣܓܝ̈ܐܬܐ ܕܠܝ̈ܠܐ ܡܠܝܐܝܬ ܘܓܡܝܪܐܝܬ ܠܡܝܬܪܘܬܐ ܡܫܬܚܠܦܝܢ ܘܠܝܘܠܦܢܗܿ ܕܛܘܥܝܝ ܡܟܣܝܢ ܘܡܚܘܝܢ ܕܠܝܬ ܠܗ ܫܬܐܣܬܐ ܘܩܡܝܐ ܀ ܀ ܀
</p>
</div>
<div type="section" n="27">
<head type="editorial">27</head>
<p xml:lang="syr">

ܘܥܡ ܗܿܢܝܢ ܕܝܢ ܟܠܗܝܢ݀ ܗܿܢܝܢ ܕܒܥܝܕܐܼ ܡܢ ܐܠܗܐ ܡܬܝܗܒܢ ܠܓܘܐ ܠܟܠܗܘܢ ܒܢ̈ܝ ܐܢܫܐ . ܐܠܘ ܠܐ ܓܕܫ ܗܘܐ ܠܗܝܢ ܐܦܠܐ ܚܕ ܟܠܝܢܐ ܦܘܪܢܣܗܝܢ ܠܡܪܕܝܬܐ ܕܟܝܢܐ ܐܝܢܐ ܕܗܼܘ ܕܠܐ ܡܫܬܚܠܦ ܒܢ̈ܝ ܐܢܫܐ ܣܿܝܡܝܢ ܗܘܘ ܘܐܦܠܐ ܟܕ ܡܩܒܠܝܢ ܠܗܝܢ ܡܘܕܝܢ ܗܘܘ ܒܛܝܒܘܬܗ ܕܝܗܘܒܗܝܢ ܘܐܦܠܐ ܫܐܠܝܢ ܗܘܘ ܠܗܝܢ ܟܕ ܐܝܬܝܗܝܢ ܠܗܘܢܿ ܡܬܓܠܙܝܢ ܗܟܝܠ ܩܠܝܠ ܒܙܒܢ ܙܒܢ ܐܝܟ ܕܢܫܐܠܘܢ ܘܡܩܒܠܝܢ ܬܘܒ ܡܛܠ ܕܢܘܕܘܢܿ ܠܛܝܒܘܬܗ ܕܡܦܪܢܣܢܐ . ܘܢܕܥܘܢ ܕܗܼܘܝܘ ܐܝܬܘܗܝ ܝܗܘܒܗܝܢ . ܘܠܐ ܗܘܐ ܟܝܢܐ ܐܚܪܢܐ ܠܒܪ ܡܢ ܐܠܗܐ ܕܠܐ ܦܘܪܫܢ ܘܕܠܐ ܫܘܚܠܦ ܡܦܪܢܣ ܠܗܘܢ ܿ ܨܿܒܐ ܕܝܢ ܐܠܗܐ ܕܢܕܥܢ ܒܢ̈ܝ ܐܢܫܐ ܛܝܒܘܬܐ ܕܡܢܗ ܿ ܐܝܟܢܐ ܕܢܗܘܘܢ ܫܘܝܢ ܕܢܩܒܠܘܢ ܗܿܢܝܢ ܕܡܢ ܠܘܬܗ ܿ ܘܠܐ ܗܘܐ ܕܡܕܡ ܗܘ ܡܬܥܕܪ ܡܢܗܘܢ ܘܨܿܒܐ ܕܝܢ ܬܘܒ ܕܗܼܢܘܢ ܗܠܝܢ ܢܫܐܠܘܢܝܗܝ ܛܒ̈ܬܐ ܕܟܕ ܡܩܒܠܝܢ ܡܢܗ ܬܗܘܐ ܒܗܘܢ ܡܪܓܫܢܘܬܐ ܕܡܦܪܢܣܢܘܬܗ . ܚܕܐ ܗܘ ܓܝܪ ܟܕ ܝܿܗܒ ܗܿܢܝܢ ܕܡܢ ܠܘܬܗ ܿܝܬܝܪܐܝܬ ܕܝܢ ܚܕܐ ܡܐ ܕܠܗܿܢܘܢ ܕܫܿܘܝܢ ܝܿܗܒ ܿ ܐܝܟ ܗܘ ܓܝܪ ܕܡܬܫܝܛܐ 

<pb n="55"/>

ܠܗܿ ܡܪܚܡܢܘܬܐ ܒܗܢܐ ܐܣܟܡܐ ܿ ܐܢ ܠܗܿܢܘܢ ܕܒܗ ܡܪܓܫܝܢ ܠܐ ܬܗܘܐ ܘܒܘܠܝܬܐ ܕܝܢ ܝܬܝܪܐܝܬ ܡܬܚܙܝܐ . ܐܢ ܥܡ ܗܕܐ ܕܢܣܒܝܢ ܡܩܒ̈ܠܢܐ ܠܡܦܪ̈ܢܣܢܐ ܝܬܝܪ ܡܢ ܟܠ ܡܕܡ ܢܝܩܪܘܢ ܀ ܀ ܀
</p>
</div>
<div type="section" n="28">
<head type="editorial">28</head>
<p xml:lang="syr">

ܘܐܢ ܕܝܢ ܬܘܒ ܡܕܝܢ̈ܬܐ ܢܦܠܢ ܡܛܠ ܪܘܥܐ ܕܪܒܐ ܘܣܓܐ ܐܝܟܢܐ ܕܩܕܡ ܩܠܝܠ ܗܘܬ ܿ ܒܝܘܡ̈ܝ ܗܘ ܕܣܓܝ ܐܪܫܥ ܿ ܘܛܘܥܝܝ ܕܦܬܟܪܘܬܐ ܐܥܗܕ ܡܬܚܒܠܐ ܚܛܝܬܐ ܘܒܨܪܐ ܛܘܥܝܝ ܕܠܘܩܒܠ ܐܠܗܐ ܿ ܘܝܬܝܪ ܡܢ ܡܘܬܐ ܕܒܟܝܢܐ ܡܕܡ ܠܐ ܗܘܐ ܿ ܘܠܓܡܪ ܡܪܕܘܬܐ ܕܡܢ ܐܠܗܐ ܘܡܦܢܝܢܘܬܐ ܠܐ ܗܘܬ ܒܝܫܐ ܐܠܐ ܕܠܘܒܠܐ ܐܠܗܝܬܐ ܡܥܕܪܢܝܬܐ ܢܐܡܪ ܕܒܝܫܐ ܗܝ ܘܢܓܕܦ ܿ ܗܘ ܓܝܪ ܕܠܝܠܕܐ ܕܒܢܝ̈ܐ ܥܕܠ . ܐܝܟ ܕܬܪܒܝܬܐ ܗܘ ܠܡ ܕܗܝܠܐ . ܗܘ ܗܢܐ ܐܢ ܠܡܘܬܐ ܬܟܝܒܐ ܕܣܓܝ̈ܐܐ ܢܐܡܪ ܕܒܝܫ ܗܘ ܿ ܡܣܬܒܪ ܟܝ ܕܐܝܬ ܒܗ ܬܪܥܝܬܐ ܕܒܢ̈ܝ ܿ ܐܢܫܐ ܕܗܼܢܝܢ ܕܝܬܝܪܐܝܬ ܠܩܘܒܠܗ ܡܬܟܬܫܢ ܿ ܒܕܐ ܘܐܿܡܪ ܐܠܐ ܐܦ ܠܐ ܝܠܕܐ ܕܒܢ̈ܝܐ ܒܝܫ ܕܒܟܠܙܒܢ ܚܝܘܬܐ ܘܚܘܕܬܐ ܠܓܢܣܐ ܡܝܘܬܐ ܥܿܒܕ ܘܡܘܣܦ ܠܒܪܝܬܐ ܗܿܢܘܢ ܕܗܘܿܝܢ ܘܐܦ ܠܐ ܡܘܬܐ ܐܦܢ ܬܟܝܒܐܝܬ ܥܠ ܣܓܝ̈ܐܐ ܢܐܬܐ ܒܝܫ ܕܠܐ ܗܘܐ ܠܣܘܓܦܢܐ ܡܢ ܐܠܗܐ . ܥܠ ܒܢ̈ܝ ܐܢܫܐ ܐܬܣܝܡ ܐܠܐ ܠܥܘܕܪܢܐ ܡܝܬܪܐ . ܥܠ ܟܐܢ̈ܐ ܘܥܠ ܥܘ̈ܠܐ ܓܙܝܪ . ܗܿܘ ܓܝܪ ܕܒܙܒܢ ܙܒܢ ܠܐܢܫ ܐܢܫ ܓܕܫ ܒܟܝܢܐ ܗܘ ܗܢܐ ܐܢ ܬܟܝܒܐܝܬ ܥܠ ܣܓܝ̈ܐܐ ܢܐܬܐ ܐܝܟ ܕܒܟܝܢܐ ܐܬܐ ܿ ܘܡܕܡ ܠܝܬ ܝܬܝܪ ܿ ܐܠܐ ܕܗܢܐ ܟܠܗ ܝܬܝܪ ܡܢ ܗܘ ܕܠܐܢܫ ܐܢܫ ܒܙܒܢ ܙܒܢ ܓܕܫ ܿ ܣܓܝ ܡܒܕ ܥܠ ܒܛܝܠܘܬܗ ܕܡܕܒܪܢܐ ܐܝܟ ܟܡܐ ܕܒܗܼܘ ܐܦܠܐ ܚܕܐ ܬܚܘܝܬܐ ܕܚܘܝܒܐ ܕܚܛܝ̈ܐ ܐܝܬ ܒܗܿ ܿ ܘܗܢܐ ܒܕܘܚܠܐ ܕܪܘܓܙܐ ܕܡܬܚܙܐ ܠܗܿܢܘܢ ܕܡܝܬܝܢ ܒܐܣܟܡܐ ܕܗܿܢܝܢ ܕܐܬܐܡܪ ܡܢ ܩܕܝܡ ܡܥܕܪ ܘܠܗܿܢܘܢ ܕܚܝܝܢ ܡܦܢܐ ܘܪܕܐ ܀ ܀ ܀
</p>
</div>
<div type="section" n="29">
<head type="editorial">29</head>
<p xml:lang="syr">

ܘܐܢ ܕܝܢ ܐܢܫ ܢܐܡܪ ܕܟܕ ܣܓܝ̈ܐܬܐ ܕܐܝܟ ܗܿܢܝܢ ܙܒܢ̈ܬܐ ܣܓܝ̈ܐܬܐ ܗܿܘܝܢ ܿ ܗܼܘ ܥܘܡܪܐ ܕܒܢ̈ܝ ܐܢܫܐ ܐܝܟ ܕܐܝܬܘܗܝ ܒܗܘܢ ܒܗܠܝܢ ܚܛܗ̈ܐ ܠܒܝܟ ܘܡܥܪܙܠ݀ ܕܡܐ ܠܝ ܗܼܘ ܗܢܐ ܕܗܕܐ ܓܕܫܐ ܒܗ ܿ ܐܟܙܢܐ ܕܐܢ ܐܢܫ ܟܕ ܚܿܙܐ ܒܝܡ̈ܡܬܐ ܘܒܝܡ̈ܡܐ ܢܘܢ̈ܐ ܢܣܒܪ ܕܘܡܢܘܬܐ ܕܨܝܕܘܬܐ ܒܛܝܠܐ ܗܝ ܿ ܕܗܿܢܘܢ ܕܬܨܝܕܝܢ ܠܐ ܡܬܚܙܝܢ ܿ ܘܗܿܢܘܢ ܕܣܚܝܢ ܒܝܡܐ ܡܬܚܙܝܢ ܿ ܐܘ ܐܝܟ ܕܐܢ ܐܢܫ ܢܚܙܐ ܣܓܝ̈ܐܐ ܟܪ̈ܝܗܐ ܢܣܒܪ ܕܐܘܡܢܘܬܐ ܕܐܣܝܘܬܐ ܡܕܡ ܠܐ ܣܥܪܐ ܿ ܟܕ ܓܝܪ ܣܓܝ̈ܐܐ ܡܬܥܕܪܢ ܠܕܚܠܬ ܐܠܗܐܼ ܘܠܡܝܬܪܘܬܐ ܒܝܕ ܗܿܢܝܢ ܕܚܝ̈ܠܬܐ ܒܙܒܢ ܐܠܗܐ ܒܡܕܒܪܢܘܬܗ ܡܝܬܐ ܼ ܗܘ ܪܚܡ ܥܘ̈ܠܕܐ ܒܗܕܐ ܡܬܦܢܝܢܘܬܐ ܘܬܘܪܨܐ ܟܦܪ ܘܠܨܝܢܐ ܕܣܓܝ̈ܐܐ ܘܠܚܪܝܢܐ ܕܒܚܛܗ̈ܐ ܡܚܣܕ ܟܕ 

<pb n="56"/>

ܗܐ ܐܦ ܐܢܚܢܢ ܕܠܐ ܗܘܐ ܩܛܝܪܐܝܬ ܗܢܼܝܢ ܗܿܢܝܢ ܕܒܪܢ ܠܣܓܝ̈ܐܐ ܐܠܐ ܡܗܦܟܢܝ̈ܬܐ ܘܡܦܢܝܢ̈ܝܬܐ ܡܢ ܚܛܗ̈ܐ ܠܦܪ̈ܘܫܐ ܗ݀ܘܝܢ . ܕܡܛܠ ܗܕܐ ܒܥܓܠ ܩܠܝܠ ܩܠܝܠ ܐܬܝܢ ܘܒܪܫܥܬܗ ܒܛܠܢ ܿ ܕܠܐ ܒܩܛܝܪܐ ܢܕܒܪܢ ܐܠܐ ܒܦܝܣܐ ܢܦܢܝܢ ܿ ܘܒܪܫܥܬܗ ܕܝܢ ܗܿܢܝܢ ܕܥܝܕܐ ܡܬܕܒܪܢ ܕܒܘܚܪܢܐ ܕܨܒܝܢܗܘܢ ܕܗܿܢܘܢ ܕܡܬܦܢܝܢ ܘܡܫܬܚܠܦܝܢ ܢܥܒܕܢ ܐܝܟܢܐ ܕܒܠܚܘܕ ܥܗܕܢܐ ܕܬܚܘܝܬܗܝܢ ܕܗܿܢܝܢ ܚܠܦ ܣܡܟܐ ܢܗܘܐ ܐܝܬܘܗܝ ܠܡܚܝܠܘܬܗܘܢ ܕܦܪ̈ܘܫܐ ܢܐܡܪ ܕܝܢ ܐܦ ܗܕܐ ܕܐܢ ܟܕ ܗܢܼܝܢ ܗܿܢܝܢ ܕܐܝܟ ܗܟܢܐ ܓܕܫܢ ܙܥܘܪ̈ܐ ܘܒܨܝܪ̈ܐ ܒܡܢܝܢܐ ܐܝܬܝܗܘܢܿ ܗܿܢܘܢ ܕܡܪܓܫܝܢ ܒܗܝܢ ܿ ܐܝܟܢܐ ܠܐ ܣܓܝ ܒܒܝܫܬܐ ܡܬܪܒܐ ܗܘܐ . ܘܡܘܣܦ ܪܥܝܢܗܘ ܕܒܢ̈ܝ ܐܫܢܐ . ܐܠܘ ܡܪܕܘܬܐ ܘܡܦܢܝܢܘܬܐ ܒܝܕ ܗܿܢܝܢ ܠܐ ܐܬܝܐ ܗܘܬ ܿ ܘܐܠܘ ܕܝܢ ܘܐܦ ܠܐ ܐܢܫ ܡܢ ܗܿܢܝܢ ܡܬܥܕܪ ܗܘܐ ܗܕܐ ܕܣܟܠܐ ܗܝ ܕܢܐܡܪ ܡܝܬܪܐ ܗܝ ܕܒܢ̈ܝ ܐܢܫܐ ܢܬܟܣܘܢ ܕܐܦ ܠܐ ܒܗܢܐ ܐܣܟܡܐ ܡܬܪܡܝܢ ܘܡܬܦܢܝܢ ܿ ܘܠܐ ܐܠܗܐ ܒܥܠܬܐ ܕܒܣܝܢܐ ܢܬܥܕܠ ܿ ܕܠܐ ܐܦ ܒܡܪܘܕܬܐ ܢܬܚܫܚ ܕܒܗܿ ܒܗܕܐ ܡܠܬܐ ܠܘܩܒܠ ܗܿܢܘܢ ܕܠܐ ܡܪܓܫܝܢ ܢܬܚܫܚ ܿ ܓܠܝܐ ܗܝ ܓܝܪ ܠܦܪ̈ܘܫܐ ܿ ܕܠܐ ܗܘܐ ܒܠܚܘܕ ܠܫܘܚܠܦܐ ܕܡܝܬܪܘܬܐ ܡܫܠܡܢܝܬܐ ܠܕ̈ܠܝܠܐ ܕܚܠܬܐ ܡܝܬܝܐ ܿ ܐܠܐ ܐܦ ܕܣܓܝ̈ܐܐ ܟܣܝܐܝܬ ܡܙܥܪܐ ܘܡܒܨܪܐ ܚܐܦܗܘܢ ܘܡܪܚܘܬܗܘܢ ܕܒܥܘܠܐ ܀ ܀ ܀
</p>
</div>
<div type="section" n="30">
<head type="editorial">30</head>
<p xml:lang="syr">

ܢܐܬܐ ܠܢ ܕܝܢ ܡܟܝܠ ܐܦ ܠܡܠܬܐ ܕܥܠ ܒܪ̈ܝܬܐ ܕܣܪܝܩܐܝܬ ܡܢ ܗܿܘ ܡܛܥܝܢܐ ܡܬܥܫܩܢ ܿ ܘܠܘܩܕܡ ܥܠ ܚܫܘܟܐ ܘܥܠ ܠܠܝܐ ܢܫܐܠ ܕܠܗܘܢ ܝܬܝܪܐܝܬ ܐܡܼܪ ܕܒܝܫܝܢ ܐܢܘܢܿ ܗܿܘ ܕܒܡܕܥܗ ܚܫܘܟ ܗܘ ܿ ܚܫܘܟܐ ܓܝܪ ܕܒܠܝܠܝܐ ܗܢܐ ܕܡܬܚܙܐ ܕܐܝܬܘܝ ܠܡ ܡܢ ܗܿܘ ܚܫܘܟܐ ܗܘ ܗܢܐ ܣܪܝܩܐ ܣܒܪ ܘܐܝܟ ܕܐܝܬܘܗܝ ܐܬܐ ܿ ܕܗܿܘ ܕܠܐ ܚܙܐ ܐܠܐ ܒܕܡܬ ܣܡܝܐ ܘܐܝܟ ܗܿܘ ܕܐܦܠܐ ܡܠܬܐ ܡܬܒܥܝܐ ܠܗ ܠܣܗܕܘܬܐ ܕܗܕܐ ܡܠܬܗ ܕܓܠܬܐ . ܕܐܝܟ ܕܡܢ ܗܕܐ ܠܡ ܢܣܒ ܫܡܐ ܕܨܒܘܬܐ ܐܝܿܕܐ ܕܣܢܝܐ ܗܝ . ܀ ܀ ܀
</p>
</div>
<div type="section" n="31">
<head type="editorial">31</head>
<p xml:lang="syr">

ܢܐܡܪ ܕܝܢ ܐܢܚܢܢ ܗܟܝܠ ܕܗܼܘ ܗܢܐ ܚܫܘܟܐ ܡܬܩܪܐ ܿ ܐܠܐ ܠܐ ܐܝܬܘܗܝ ܒܩܢܘܡܐ ܕܐܝܬܘܬܐ ܐܠܐ ܐܿܬܐ ܘܓܕܫ ܟܠܝܘܡ ܘܥܿܒܪ ܘܡܫܢܐ ܐܝܟ ܠܘܝܐ ܕܐܝܬܘܗܝ ܒܐܣܟܡܐ ܐܝܟ ܒܝܫܬܐ ܠܓܡܪ ܓܝܪ ܠܐ ܐܝܬܘܗܝ ܒܒܪܝܬܗ ܿ ܒܩܢܘܡܐ ܕܐܬܝܘܬܐ . ܐܠܐ ܐܝܬܘܗܝ ܛܠܢܝܬܗ ܕܥܠܡܐ ܕܐܬܒܪܝ ܿ ܐܟܙܢܐ ܓܝܪ ܕܒܪ ܐܢܫܐ ܡܬܝܠܕ ܗܘ ܒܗ ܿ ܘܠܘܝܐ ܠܗ ܕܝܢ ܠܥܒܝܘܬܗ ܕܓܘܫܡܗ ܐܦ ܿ ܛܠܢܝܬܗ ܘܠܐ ܡܬܬܘܡ ܡܣܬܒܪܐ ܕܥܡܗ ܐܬܬܩܢܬ ܐܠܐ ܐܬܝܐ ܘܓܕܫܐ ܠܗ ܘܥܒܪܐ ܘܡܫܢܝܐ ܐܝܟ 

<pb n="57"/>

ܗܘܦܟܗ ܕܦܓܪܗ ܿ ܘܐܝܟ ܡܥܒܪܬܗ ܕܢܘܗܪܐ ܕܥܠܘܗܝ ܿ ܗܟܢܐ ܘܐܦ ܠܠܝܐ ܘܚܫܘܟܐ ܡܛܠ ܕܓܘܫܡܢܐ ܐܝܬܘܝ ܥܠܡܐ ܠܘܝܗ ܗܘ ܒܠܚܘܕ ܘܠܐ ܗܘܐܘ ܒܐܣܟܡܐ ܕܒܪܝܬܐ ܒܐܝܬܘܬܐ ܘܒܩܢܘܡܐ ܿ ܐܬܬܩܢ ܿ ܐܝܟ ܕܡܢ ܩܛܝܪ ܓܘܗ ܟܘܠܗ ܕܥܠܡܐ ܡܛܠ ܠܗ ܿ ܘܗܿܘܐ ܠܗ ܒܛܠܠܐ ܡܛܠ ܕܠܒܪ ܐܝܬܘܗܝ ܗܘ ܕܡܢܗܪ ܠܗ ܕܗܟܢܐ ܨܿܒܐ ܐܠܗܐ ܘܕܡܛܠ ܕܝܢ ܐܝܠܝܢ ܥ̈ܠܠܬܐ ܩܠܝܠ ܒܬܪܟܢ ܐܡܪܝܢ ܐܢܚܢܢ . ܗܟܢܐ ܓܝܪ ܘܐܦ ܒܝܡ̈ܡܐ ܠܓܒܐ ܗܘ ܕܐܝܬܘܗܝ ܠܘܩܒܠ ܬܩܝܢܘܬܗ ܕܢܘܗܪܐ ܪܘܡܗܘܢ ܕܓܘܫ̈ܡܐ ܥܒ̈ܝܐ ܡܫܕܪ ܛܠܢܝܬܗ ܘܫܡܢܝܐ ܥܡܗ ܕܢܘܗܪܐ ܠܓܒܐ ܕܠܩܘܒܠܗ ܗܝ ܛܠܢܝܬܐ ܘܐܝܟܢܐ ܕܐܝܬܘܗܝ ܫܡܫܐ ܥܕܡܐ ܠܦܠܓܗ ܕܝܘܡܐ ܒܬܪ ܦܠܓܗ ܕܝܘܡܐ ܛܠܢܝܬܐ ܗܝ . ܘܐܝܟܐ ܕܐܝܬܝܗܿ ܗܘܬ ܛܠܢܝܬܐ ܩܕܡ ܦܠܓܗ ܕܝܘܡܐ ܫܡܫܐ ܡܢ ܒܬܪܗ ܗܘܐ ܿ ܛܠܢܝܬܐ ܕܝܢ ܐܝܬܝܗܿ ܛܠܢܝܬܐ ܕܝܢ ܐܝܬܝܗܿ ܛܠܢܝܬܐ ܒܐܝܡܡܐ ܘܠܐ ܘܐ ܡܠܝܐܝܬ ܕܘܟ̈ܝܬܐ ܕܗܿܘܐ ܒܗܝܢ ܛܠܠܐ ܝܗܒ ܗܘ . ܠܗܝܢ ܕܢܫܬܘܬܦܢ ܒܨܡܚܗ ܕܢܘܗܪܐ ܿ ܐܢ ܕܝܢ ܬܐܚܘܕ ܡܠܝܐܝܬ ܒܝܬܐ . ܐܝܢܐ ܕܗܼܘ ܿ ܐܝܟܢܐ ܕܐܦ ܠܐ ܡܥܠܢܘܬܐ ܩܛܝܢܬܐ ܬܪܦܐ ܠܢܘܗܪܐ ܐܝܟ ܠܠܝܐ ܥܿܒܕ ܡܛܠ ܕܡܫܢܐ ܫܡܫܐ ܠܘܟ̈ܬܬܗ ܘܡܟܝܠ ܠܠܝܐ ܓܘܠܙܢܗ ܗܘ ܕܢܘܗܪܐ ܿ ܓܠܝܐܝܬ ܕܝܢ ܐܢܫ ܢܐܠܦ ܿ ܗܼܝ ܗܕܐ ܕܗܿܘܝܐ ܐܢ ܢܕܥ ܿ ܘܢܬܒܝܢ ܕܐܦ ܒܠܠܝܐ ܐܝܬܘܗܝ ܘܡܩܘܐ ܗܘ ܫܡܫܐ ܟܕ ܐܝܬܘܗܝ ܐܬܪ ܕܗܼܘ ܿ ܒܐܝܡܡܐ ܕܝܢ ܠܓܡܪ ܚܫܘܟܐ ܠܐ ܐܝܬܘܗܝ . ܐܠܐ ܡܠܝܐܝܬ ܡܫܬܪܐ ܘܒܛܠ ܘܡܟܝܠ ܩܢܘܡܗ ܘܐܝܬܘܬܗ ܕܢܘܗܪܗ ܗܘܬ ܘܐܝܬܝܗܿ ܕܚܫܘܟܐ ܕܝܢ ܐܦ ܠܐ ܠܓܡܪ ܐܝܬܝܗܿ ܀ ܀ ܀
</p>
</div>
<div type="section" n="32">
<head type="editorial">32</head>
<p xml:lang="syr">

ܒܪܡ ܕܝܢ ܢܬܒܝܢ ܕܟܡܐ ܐܠܨܐ ܘܡܬܒܥܐ ܗܘܐ ܠܠܝܐ ܕܐܝܬܘܗܝ ܠܘܩܕܡ ܡܢܝܚܢܐ ܕܓܘܐ ܕܟܠ ܐܢܫ ܫܢܬܐ ܓܝܪ ܗܿܝ ܕܐܦ ܒܐܝܡܡܐ ܡܒܕܩܐ ܘܡܚܘܝܐ ܝܬܝܪܝܬ ܕܐܠܨܐ ܘܡܬܒܥܐ ܗܘܬ ܠܠܝܐ ܕܟܕ ܗܢܐ ܟܠܗ ܐܝܬܘܗܝ ܥܕܢܗ ܘܙܒܢܗ ܿ ܠܐ  ܕܢܢܝܚ ܪ̈ܓܫܝܗܘܢ  ܕܒܢ̈ܝ ܐܢܫܐ . ܘܠܐ ܕܝܢ ܫܘܝܐܝܬ ܟܘܠ ܐܢܫ ܒܫܢܬܐ ܕܐܝܡܡܐ ܡܫܘܬܦ ܿ ܡܫܘܚܬܐ ܕܝܢ ܕܢܝܚܐ ܕܠܠܝܐ ܕܓܘܐ ܗܝ ܫܘܝܐܝܬ ܠܟܠ ܐܢܫ ܿ ܟܕ ܠܝܬ ܒܗܿ ܠܐ ܫܘܝܘܬܐ ܠܝܬܝܪܘܬܐ ܕܥܘܡܪܐ ܐܢܫܝܐ ܕܗܼܝ ܗܕܐ ܠܐ ܒܨܝܪܐܝܬ ܥܠ ܫܘܝܘܼܬܐ ܕܡܢ ܒܪܘܝܐ ܕܠܚܕ ܓܢܣܐ ܕܒܢ̈ܝ ܐܢܫܐ ܡܣܗܪܕܐ ܼ ܀ ܀ ܀ 33 ܘܬܘܒ ܐܠܘ ܐܡܝܢܐܝ ܒܟܠܙܒܢ ܐܝܬܘܗܝ ܗܘܐ ܐܝܡܡܐ ܟܕ ܠܝܬ ܠܛܘܪܗ ܫܘܪܝܐ ܼ ܠܐ ܡܬܡܢܐ ܘܐ ܙܒܢܐ ܕܠܡܢ̈ܘܬܐ ܠܐ ܡܬܦܣܩ ܗܘܐ . ܘܡܬܦܠܓ ܦܣܩܐ ܕܝܢ ܕܒܟܠܝܘܡ

<pb n="58"/>

ܘܦܘܠܓܐ ܕܙܒܢܐ ܒܝܕ ܡܢܘ̈ܬܗ ܥܿܒܕ ܕܗܼܘ ܗܢܐ ܢܬܡܢܐ݀ ܒܠܥܕ ܕܝܢ ܝܕܥܬܗ ܘܦܘܪܫܢܗ ܕܙܒܢܐ ܐܝܟ ܕܠܐ ܡܠܬܐ ܘܕܠܐ ܒܘܝܢܐ ܐܝܬܘܗܝ ܗܘܐ ܿ ܒܣܓ̈ܝܐܬܐ ܥܘܡܪܗܘܢ ܕܒܢ̈ܝ ܐܢܫܐ ܘܗܕܐ ܬܘܒ ܪܒܐ ܕܠܐ ܗܼܘܐ ܐܝܬܘܗܝ ܗܘܐ ܒܘܣܡܗ ܕܢܘܗܪܐ ܟܕ ܚܘܫܟܐ ܠܐ ܣܝܡ ܥܠ ܓܒܗ ܿ ܒܗܢܐ ܐܣܟܡܐ ܕܠܠܝܐ ܕܐܬܐܼܡܪ ܿ ܢܘܗܪܐ ܓܝܪ ܓܘܫܡܢܐ ܐܡܝܢܐ ܕܠܐ ܡܫܢܐ ܐܦܠܐ ܕܢܘܗܪܐ ܐܝܬܘܗܝ ܡܬܝܕܥ ܗܘܐ ܒܦܘܪܫܢܗ ܗܘ ܓܝܪ ܕܚܫܘܟܐ ܐܫܬܡܗ ܢܘܗܪܐ ܘܐܝܬܘܗܝ ܿ ܘܐܦ ܠܐ ܕܐܝܬܘܗܝ ܒܒܪܝܬܗ ܬܡܝܗܐ ܐܝܟ ܕܐܝܬܘܗܝ ܡܬܚܙܐ ܗܘܐ ܿ ܐܠܘ ܠܐ ܕܗܢܐ ܕܐܬܣܝܡ ܕܡܣܬܒܪ ܕܠܩܘܒܠܗ ܡܚܙܐ ܠܗ ܘܡܟܝܠ ܐܦ ܒܣܓܝ̈ܐܬܐ ܢܘܕܐ ܠܛܝܒܘܬܐ ܕܚܟܡܬܐ ܡܠܝܬ ܟܘܠ ܕܒܪܘܝܐ ܡܛܠ ܠܠܝܐ ܿ ܝܬܝܪܐܝܬ ܕܝܢ ܡܛܠ ܕܥܒܕ ܒܢ ܐܦ ܪܓܫܬܗ ܕܢܘܗܪܐ ܘܐܦ ܒܘܣܡܗ ܿ ܕܐܚܪܢܝܐܝܬ ܠܐ ܡܬܝܕܥ ܗܘܐ ܐܝܟ ܕܐܝܬܘܗܝ ܀ ܀ ܀
</p>
</div>
<div type="section" n="34">
<head type="editorial">34</head>
<p xml:lang="syr">

ܘܡܢ ܗܕܐ ܬܗܪ ܐܢܫ ܘܬܡܗ ܒܚܟܡܬܐ ܕܠܐ ܡܬܡܠܠܐ ܕܐܠܗܐ ܿ ܕܟܕ ܗܿܢܝܢ ܟܘܠܗܝܢ ܘܬܘܒ ܕܣܿܓܝܐܢ ܡܢܗܝܢ ܕܐܠܨܢ ܘܚܫܚܢ ܕܒܝܕ ܚܘܫܟܐ ܠܒܢ̈ܝ ܐܢܫܐ ܐܝܬܝܗܝܢ ܒܪܡ ܕܝܢ ܡܛܘܠ ܕܚܫܘܟܐ ܗܘ ܿ ܐܦ ܒܫܡܗ ܐܦ ܒܨܒܘܬܗ ܠܐ ܬܩܢܗ ܕܢܗܘܐ ܐܝܬܘܗܝ ܒܐܝܬܘܬܐ ܿ ܐܠܐ ܒܓܫܐ ܥܒܕܗ ܕܢܓܕܫ ܘܢܫܢܐ ܡܛܠ ܕܢܬܚܙܐܐܝܟ ܗܘ ܕܐܝܬܘܗܝ ܡܛܠ ܗܿܢܝܢ ܕܐܬܐܡܼܪ ܿ ܘܡܛܘܠ ܣܓܝ̈ܐܬܐ ܐܚܪ̈ܢܝܬܐ ܕܒܗ ܘܬܘܒ ܐܝܟ ܕܠܐ ܐܝܬܘܗܝ ܿ ܕܒܪܘܝܗ ܠܓܡܪ ܠܐ ܢܬܥܕܠ ܕܠܐ ܥܕܠܝ ܗܘ ܗܟܝܠ ܠܠܝܐ . ܘܬܡܝܗܐ ܗܘ ܒܟܠ ܐܣܟܝܡ ܒܚܫܚܬܗ ܿ ܀ ܀ ܀
</p>
</div>
<div type="section" n="35">
<head type="editorial">35</head>
<p xml:lang="syr">

ܐܡܪܝܢ ܕܝܢ ܕܠܣܛܝܐ ܠܡ ܒܠܠܝܐ ܥܿܒܕ ܒܝܫ̈ܬܐ ܿ ܘܡܢܐ ܩܪܝܒܐ ܗܕܐ ܠܠܠܝܐ ܿ ܐܠܘ ܓܝܪ ܠܐ ܡܫܟܚܐ ܗܘܬ ܕܐܦ ܒܐܝܡܡܐ ܢܥܒܕܘܢ ܒܝܫ̈ܬܐ ܐܝܠܝܢ ܕܨܿܒܝܢ . ܘܠܐ ܗܘܐ ܕܢܬܥܕܠ ܙܒܢܗ ܕܠܠܝܐ ܡܛܠ ܕܝܢ ܕܠܥܕܢܐ ܗܘ ܕܥܗܢ ܣܘܥܪܢܐ ܒܝܫܐ ܡܟܬܪ ܗܘ ܕܣܥܪ ܐܦܢ ܒܐܝܡܡܐ ܐܦܢ ܒܠܠܝܐ ܢܦܠ ܠܗ ܠܨܒܝܢܗ ܕܣܥܘܪܐ ܘܠܐ ܗܐܘ ܠܙܒܢܐ ܢܥܕܘܠ ܿ ܗܿܢܘ ܕܝܢ ܐܠܘ ܠܠܠܝܐ ܡܬܛܦܝܣ ܗܘܐ ܟܘܠ ܥܒܕ ܒܝܫ̈ܬܐ ܡܕܡܟ ܕܡܟ ܗܘܐ . ܗܕܐ ܗܝ ܓܝܪ ܒܠܚܘܕ ܡܦܣ ܿ ܀ ܀ ܀
</p>
</div>
<div type="section" n="36">
<head type="editorial">36</head>
<p xml:lang="syr">

ܢܬܒܩܐ ܕܝܢ ܒܬܪ ܗܿܢܝܢ ܐܝܟܢܐ ܫܘܝܐܝܬ ܡܣܬܒܪܝܢ ܕܠܩܘܒܠܐ ܕܚܗܕܕܐ ܢܘܗܪܐ ܐܦ ܚܫܟܐ ܿ ܘܫܪܪܐ ܐܦ ܕܓܠܬܐ ܿ ܐܝܟ ܕܐܝܬܘܗܝ ܓܝܪ ܢܘܗܪܐ ܠܓܘܫܡܐ . ܗܟܢܐ ܐܝܬܘܗܝ ܫܪܪܐ ܠܢܦܫܐ ܿ ܘܐܝܟ ܕܐܝܬܘܗܝ ܚܫܘܟܐ ܠܥ̈ܝܢܐ . ܗܟܢܐ ܐܝܬܝܗܿ ܠܐ ܝܕܥܬܐ ܘܕܓܠܬܐ ܠܪܥܝܢܐ ܒܪ ܐܢܫܐ ܓܝܪ ܠܐ ܡܕܡ ܗܘ ܐܚܪܢ ܐܠܐ ܢܦܫܐ ܘܦܓܪܐ . ܡܢ ܐܠܗܐ ܕܝܢ ܐܝܬ ܠܗ ܦܘܪܢܣܐ ܿ ܕܬܪ̈ܝܗܘܢ ܿ ܒܝܕ ܦܓܪܗ ܓܝܪ ܡܬܒܣܡ ܒܢܘܗܪܐ ܓܘܫܡܢܐ ܘܒܝܕ ܢܦܫܗ ܕܝܢ ܒܫܪܪܐ ܕܒܝܕܥܬܐ ܿ ܐܟܙܢܐ

<pb n="59"/>

ܕܝܢ ܕܚܫܘܟܐ ܒܐܝܬܘܬܐ ܠܐ ܐܝܬܘܗܝ ܘܕܢܥܘܠ ܒܠܚܘܕ ܡܦܣ ܠܗ ܿ ܐܝܟܢܐ ܕܚܘܝܢܢ ܒܗ ܒܗܢܐ ܐܣܟܡܐ ܐܦ ܕܓܠܬܐ ܠܐ ܗܘܬ ܡܢ ܐܝܬܘܬܐ ܐܝܕܐ ܕܗܼܝ ܕܒܩܢܘܡܐ ܿ ܗܿܝ ܕܗܼܘ ܪܫܢܘܬܐ ܕܠܐ ܗܘܬ ܩܪܐ ܠܗ ܪܕܝܐ ܘܐܬܝܐ ܿ ܘܐܦܠܐ ܕܝܢ ܐܝܬܘܬܐ ܐܝܕܐ ܕܗܼܝ ܐܝܬܝܗܿ ܒܩܢܘܡܐ ܘܒܚܝܘܬܐ ܐܠܐ ܒܦܘܪܣܐ ܗܘ ܒܠܚܘܕ ܡܦܣ ܠܗܿ ܕܬܗܘܐ ܘܬܓܕܫ ܘܬܫܢܐ ܒܕܡܘܬܗ ܕܚܫܘܟܐ ܿ ܘܗܼܝ ܗܕܐ ܡܝܬܪܐܝܬ ܚܫܚܐ ܘܐܠܨܐ ܿ ܐܠܘ ܓܝܪ ܠܐ ܿ ܡܦܣ ܗܘܐ ܦܘܪܣܗܿ ܘܨܢܥܬܗܿ ܕܕܓܠܬܐ ܕܠܐ ܒܘܚܪܢܐ ܗܘܝܐ ܗܘܬ ܒܝܬ ܒܢܝ̈ ܐܢܫܐ . ܘܕܠܐ ܒܩܝܢܐ ܓܒܝܬܗܿ ܕܫܪܝܪܬܐ ܿ ܘܣܪܝܩܐܝܬ ܐܦ ܡܫܬܡܗܐ ܗܘܬ ܐܢ ܡܫܬܡܗܐ ܗܘܬ . ܐܠܘ ܠܐ ܡܦܣ ܗܘܐ ܨܢ̈ܥܬܗܿ ܘܦܘܪܣܗܿ ܕܕܓܠܬܐ ܐܦ ܠܐ ܓܝܪ ܐܢܫ ܐܝܬܘܗܝ ܗܘܐ ܪܘܚܡ ܫܪܪܐ ܿ ܐܠܘ ܠܐ ܡܢܗ ܗܘܬ ܗܕܐ ܿ ܘܐܝܬ ܗܘܐ ܠܗ ܫܘܠܛܢܐ . ܐܦ ܕܢܬܦܪܣ ܕܓܠܬܐ ܿ ܠܐ ܗܘܐ ܕܝܢ ܗܕܐ ܐܡܿܪ ܐܢܐ ܐܝܟ ܕܡܩܒܠܐ ܗܝ ܕܓܠܬܐ ܥܠ ܫܪܪܐ ܐܠܐ ܕܓܒܝܬܗܿ ܕܫܪܝܪܬܐ ܠܐ ܡܣܬܒܪܐ ܕܐܝܬܝܗܿ ܗܘܬ . ܐܠܘ ܠܐ ܕܩܪܝܒ ܗܘܐ ܠܗܿ ܫܘܠܛܢܗܿ ܕܕܓܠܬܐ ܿ ܙܕܩ ܓܝ ܠܗܿܘ ܕܫܪܝܪܐ ܗܘ ܕܡܢܗ ܬܗܘܐ ܐܦ ܗܕܐ ܘܒܫܘܠܛܢܗ ܕܢܕܓܠ ܕܟܕ ܡܫܬܐܠ ܘܡܪܚܩ ܡܢܗ ܢܗܘܐ ܫܪܝܪܐ ܒܗܕܐ ܗܝ ܓܝܪ ܩܪܒܐ ܠܒܢ̈ܝ ܐܢܫܐ ܐܦ ܓܒܝܬܗܿ ܐܦ ܡܩܪܢܘܬܗܿ ܕܫܪܝܪܬܐ ܒܗܿܝ ܕܫܠܝܛ ܠܗܘܢ ܐܦ ܕܢܕܓܠܘܢ ܐܟܙܢܐ ܕܐܦ ܬܩܝܢܘܬܗ ܕܚܫܟܐ ܡܙܝܥܐ ܠܪܓܫܬܐ ܕܬܬܒܝܢ ܒܢܘܗܪܐ ܿ ܘܐܝܟܢܐ ܗܟܝܠ ܕܢܘܗܪܐ ܒܚܫܘܟܐ ܡܢܗܪ ܫܪܐ ܓܝܪ ܘܡܒܛܠ ܠܗ ܒܡܐܬܝܗ ܿ ܡܛܠ ܕܠܐ ܗܘܐ ܒܩܢܘܡܐ ܐܝܬܘܗܝ ܿ ܗܟܢܐ ܐܦ ܫܪܪܐ ܒܙܟܘܬܗ ܕܙܟܐ ܠܕܓܠܬܐ ܡܟܣ ܠܗ ܕܡܠܝܐܝܬ ܘܠܓܡܪ ܠܐ ܐܝܬܝܗܿ ܐܠܐ ܒܨܢܥܬܐ ܘܒܦܘܪܣܐ ܕܫܘܠܛܢܗ ܕܪܥܝܢܐ ܓܠܐ ܠܓܒܝܬܐ ܕܝܠܗ ܿ ܐܝܟܢܐ ܓܝܪ ܐܢܫ ܓܒܐ ܗܘܐ ܫܪܝܪܬܐ ܐܠܘ ܠܐ ܕܡܢܗ ܗܘܬ ܿ ܐܦ ܗܕܐ ܕܢܓܒܐ ܠܩܘܒܠܗܿ ܀ ܀ ܀
</p>
</div>
<div type="section" n="37">
<head type="editorial">37</head>
<p xml:lang="syr">

ܐܠܘ ܗܟܝܠ ܡܫܟܚܐ ܗܘܬ ܕܢܚܙܐ ܐܢܫ ܕܒܐܝܘܬܐ ܘܒܩܢܘܡܐ ܐܝܬܘܗܝ ܚܫܟܐ . ܘܠܐ ܗܘܐ ܡܓܕܫ ܓܕܫ ܒܠܚܘܕ ܘܡܫܢܐ ܐܝܟܢܐ ܕܐܡܪܢ ܬܬܣܝܡ ܐܦ ܐܝܬܘܬܐ ܕܓܠܬܐ ܐܢ ܕܝܢ ܐܦ ܠܐ ܗܘ ܐܦ ܠܐ ܐܚܪܢܐ ܡܫܟܚ ܕܢܚܙܐ ܕܗܼܘܢ ܗܢܐ ܚܫܘܟܐ ܠܐ ܗܘܐ ܡܫܬܪܝܢܐ ܗܘ ܒܛܘܦܣܐ ܘܒܐܣܟܡܐ ܕܛܠܢܝܬܐ ܐܦ ܗ݀ܘܐ ܐܦ ܛܠܩ ܿ ܘܕܐܝܬܘܗܝ ܬܘܒ ܢܘܗܪܐ ܐܦ ܒܠܠܝܐ ܘܚܫܘܟܐ ܒܐܝܡܡܐ ܠܐ ܐܝܬܘܗܝ ܗܿܝ ܕܓܠܬܐ ܕܒܕܡܘܬܗ ܐܝܬܝܗ ܓܠܝܐ ܗܝ ܕܐܦܠܐ ܗܼܝ ܐܝܬܝܗܿ ܒܐܣܟܡܐ ܕܐܝܬܘܬܐ ܐܠܐ ܒܠܚܘܕ ܡܦܣ ܠܗܿ ܿ ܕܒܦܘܪܣܐ ܬܗܘܐ ܡܛܠ ܓܒܝܬܗ݀ ܕܫܪܝܪܬܐ ܡܛܠ ܕܝܢ ܕܢܘܗܪܐ ܒܐܝܬܘܬܐ ܘܩܒܢܘܡܐ ܐܝܬܘܗܝ ܓܠܝܐܝܬ ܟܝ ܗܟܝܠ ܘܐܦ ܫܪܪܐ ܡܬܝܕܥ ܕܒܐܝܬܘܬܐ 

<pb n="60"/>

ܐܝܬܘܗܝ ܐܝܟܢܐ ܕܬܗܘܐ ܢܛܝܪ ܕܡܘܬܗܘܢ ܘܦܘܚܡܢܗܘܢ ܚܬܝܬܐܝܬ ܡܢܐ ܕܝܢ ܐܝܬ ܕܟܠܐ ܿ ܕܥܠ ܐܠܗܐ ܠܐ ܢܣܒܪ ܘܢܫܡܗ ܕܐܝܬܘܗܝ ܫܪܪܐ ܐܢ ܓܝܪ ܢܘܗܪܐ ܗܘ ܐܠܗܐ ܢܘܗܪܐ ܕܝܢ ܝܕܘܥܬܢܐ ܠܐ ܗܘܐ ܓܝܪ ܢܘܗܪܐ ܗܘ ܡܬܚܙܝܢܐ ܓܠܝܐ ܗܝ ܕܫܪܪܐ ܗܘ ܿ ܢܘܗܪܐ ܓܝܪ ܝܕܘܥܬܢܐ ܠܐ ܡܕܡ ܗܘ ܐܚܪܢ ܠܒܪ ܡܢ ܫܪܪܐ ܿ ܗܿܢܘ ܕܝܢ ܡܛܠ ܕܢܘܗܪܐ ܗܘ ܘܫܪܪܐ ܐܝܬܘܗܝ ܐܠܗܐ ܿ ܠܐ ܗܘܐ ܡܛܠ ܡܚܝܠܘܬܐ ܡܪܚܩ ܡܢ ܕܓܠܬܐ ܿ ܝܕܥ ܗܘ ܓܝܪ ܘܠܐ ܡܕܓܠ . ܘܟܕ ܝܕܥ ܕܝܢ ܠܐ ܗܘܐ ܒܡܚܝܠܘܬܐ ܡܫܬܐܠ ܘܡܫܢܐ ܡܢ ܕܓܠܬܐ ܐܠܐ ܕܠܐ ܨܿܒܐ ܕܢܕܓܠ ܡܬܘܡ . ܘܐܢ ܕܝܢ ܐܦ ܠܐ ܟܝ ܡܫܟܚ ܿ ܠܐ ܓܝܪ ܙܕܩܐ ܕܢܐܡܪ ܡܛܠ ܕܐܦܠܐ ܡܬܘܡ ܠܐ ܨܿܒܐ . ܠܗܿܢܘܢ ܓܝܪ ܕܐܦ ܕܢܨܒܘܢ ܐ ܕܠܐ ܢܨܒܘܢ ܒܐܝܟ̈ܡܐ ܡܦܪ̈ܫܐ ܓܕܫܐ ܠܗܘܢܿ ܠܗܠܝܢ ܒܙܕܩܐ ܐܦ ܗܕܐ ܕܢܫܟܚܘܢ ܡܦܪܫܐ ܗܝ ܿ ܠܐܠܗܐ ܕܝܢ ܡܛܠ ܕܐܦܠܐ ܡܬܘܡ ܓܕܫܐ ܒܗ ܕܢܨܒܐ ܗܕܐ ܓܝܪ ܕܠܐ ܡܫܟܚ ܢܘܕܐ ܐܝܟ ܗܟܢܐ ܡܛܠ ܕܠܐ ܡܢ ܡܬܘܡ ܨܿܒܐ ܘܠܐ ܗܘ ܡܛܠ ܕܠܐ ܡܫܟܚ ܒܐܣܟܡܐ ܕܡܚܝܠܘܬܐ ܘܕܒܨܝܪܘܬܐ ܗܘ ܓܝܪ ܡܕܡ ܕܒܪܝܬܐ ܗܘ ܿ ܦܟܝܪ ܗܘ ܘܐܣܝܪ ܒܟܝܢܗ ܐܡܿܪ ܐܢܐ ܕܝܢ ܥܠ ܢܘܗܪܐ ܓܘܫܡܢܐ ܘܠܐ ܗܘܐ ܕܠܐ ܒܘܠܝܬܐ ܡܬܐܡܪܐ ܕܠܐ ܗܘܐ ܡܢܗ ܗܝ ܗܕܐ ܕܢܗܘܐ ܐܝܬܘܗܝ ܢܘܗܪܐ ܿ ܐܠܐ ܡܢ ܗܿܘ ܕܥܒܕܗ݀ ܗܕܐ ܕܝܢ ܕܢܣܒܪ ܕܗܼܘ ܒܪܘܝܐ ܡܫܥܒܕ ܬܚܝܬ ܩܛܝܪܐ ܕܟܝܢܗ ܣܓܝ ܕܠܐ ܒܘܠܝܬܐ ܗܝ ܿ ܐܝܟܢܐ ܕܢܣܒܪ ܕܠܐ ܗܘܐ ܡܢܗ ܐܝܬܝܗܿ ܐܦ ܗܕܐ ܕܢܫܪ ܐܠܐ ܡܢ ܟܝܢܗ ܡܬܕܒܪ ܒܩܛܝܪܐ ܟܕ ܗܐ ܗܿܘ ܡܕܡ ܕܐܝܬܘܗܝ ܗܼܘܝܘ ܒܠܚܘܕ ܐܝܬܘܗܝ . ܘܠܗܿܢܘܢ ܕܝܢ ܕܒܪܐ ܐܢܘܢ ܣܡ ܒܗܘܢ ܕܒܟܝܢܗܘܢ ܡܢ ܩܛܝܪ ܢܗܘܘܢ ܗܘ ܡܕܡ ܕܐܝܬܝܗܘܢ ܒܗ ܕܝܢ ܠܐ ܐܢܫ ܣܡ ܒܗ ܗܕܐ ܕܡܢ ܩܛܝܪ ܢܗܘܐ ܫܪܪܐ ܘܡܟܝܠ ܪܡ ܗܘ ܘܡܥܠܝ ܡܢ ܟܝܢܐ ܿ ܗܿܘ ܕܟܝܢ̈ܐ ܬܩܢ ܿ ܘܒܪ ܚܐܪ̈ܐ ܗܘ ܕܝܢ ܐܦ ܡܢ ܩܛܝܪܐ ܕܟܝܢܐ ܗܟܢܐ ܓܝܪ ܕܒܫܪܪܐ ܛܒܐ ܗܘ ܡܘܕܝܢ ܐܢܚܢܢ ܿ ܘܡܟܝܠ ܡܛܠ ܗܿܢܝܢ ܕܐܬܼܐܡܪ ܗܘ ܕܓܠܝܬܐ ܠܐ ܐܝܬܘܗܝ ܿ ܕܓܠܝܐ ܓܝܪ ܗܼܘ ܗܿܘ ܕܡܕܓܠ ܿ ܡܢܗ ܗܘ ܓܝܪ ܕܣܘܥܪܢܐ ܡܬܩܪܐ ܿ ܠܐ ܗܘܐ ܗܿܘ ܕܠܐ ܣܥܪ ܡܢ ܗܿܘ ܡܕܡ ܕܠܝܬܘܗܝ ܕܓܠܬܐ ܓܝܪ ܡܢ ܩܕܡ ܗܿܘ ܕܡܬܦܪܣ ܠܗܿ ܠܐ ܐܝܬܝܗܿ ܒܗܿ ܕܝܢ ܒܕܡܘܬܐ ܐܦ ܚܫܘܟܐ ܠܐ ܐܬܒܪܝ ܒܩܢܘܡܐ ܐܠܐ ܥܐܠ ܕܐܝܬܘܗܝ ܛܠܠܐ ܕܗܢܐ ܟܘܠܗ ܥܠܡܐܒܪܡ ܕܝܢ ܗܼܘ ܚܫܘܟܐ ܠܐ ܗܘܐ ܒܠܚܘܕ ܕܢܪܗܛ ܡܦܣ ܠܗܿ ܿ ܐܠܐ ܐܦ ܣܓܝ ܥܘܕܪܢܐ ܐܝܬ ܒܗܿ ܿ ܦܘܪܣܗ݀ ܕܝܢ ܕܕܓܠܬܐ ܓܒܝܬܗܿ ܗܘ ܕܫܪܝܪܬܐ ܡܢܗܪܐ ܠܒ̈ܢܝ ܐܢܫܐ ܐܢ ܬܬܝܩܪ ܕܝܢ ܡܢ ܫܪܝܪܬܐ ܡܣܓܦܢܝܬܐ ܗܝ ܝܬܝܪܐܝܬ ܘܒܘܠܝܬܐ ܕܓܠܬܐ ܓܝܪ ܒܢ̈ܝ 

<pb n="61"/>

ܐܢܫܐ ܗܘ ܡܬܦܪܣܝܢ ܚܘܫܟܐ ܕܝܢ ܕܓܘܫܡܢܐ ܡܢ ܐܠܗܐ ܣܝܡ ܼ ܕܡܛܠ ܗܕܐ ܙܕܩ ܕܡܢ ܗܝ ܕܝܕܥܝܢ ܐܢܚܢܢ ܠܗܿ ܢܥܪܘܩ . ܘܠܗܢܐ ܠܐ ܢܨܥܪ ܕܐܠܨܐܝܬ ܡܢ ܐܠܗܐ ܐܬܬܣܝܡ ܼ ܀ ܀ ܀
</p>
</div>
<div type="section" n="38">
<head type="editorial">38</head>
<p xml:lang="syr">

ܗܿܘ ܕܝܢ ܡܫܟܚܢܐ ܕܓܘܕܦܐ ܚܕܬܐ ܕܠܘܩܒܠ ܐܠܗܐ ܿ ܠܐ ܗܘܐ ܒܠܚܘܕ ܠܗܢܐ ܡܨܥܪ ܐܠܐ ܐܦ ܠܚܝܘܗܬܐ ܘܠܪܚܫܐ ܗܿܢܝܢ ܕܟܝܢܐ ܒܥܪܝܪܝܐ ܡܢ ܒܘܪܝܐ ܡܛܐ ܐܢܝܢ ܘܓܠܝܐܝܬ ܒܕܡܘܬ ܒܥܠܕܒܒܐ ܗܘ ܕܒܟܠ ܡܬܥܕܠ ܿ ܠܘܩܒܠ ܟܠܗܝܢ ܒܪ̈ܝܬܐ ܡܬܙܝܥ ܿ ܗܼܝ ܕܝܢ ܡܠܬܢ ܬܟܣ ܠܓܘܕܦܗ ܣܟܠܐ ܕܐܦ ܒܗܿܢܝܢ ܕܗܼܘ ܡܛܥܝܢܐ . ܒܚܝܘ̈ܬܐ ܓܝܪ ܟܠܗܝܢ ܕܐܪ̈ܒܥܬ ܪ̈ܓܠܐ ܘܒܪܚܫܐ ܡܬܥܕܠ ܿ ܘܣܒܪܢܐ ܕܗܼܘ ܗܢܐ ܕܡܐ ܿ ܐܟܙܢܐ ܕܐܢ ܢܗܐܢ ܥܒܕܐ ܪܚܡ ܣܟܗܠܘܬܐ ܐܝܢܐ ܕܣܓܝ ܒܝܫ ܿ ܘܗܿܢܝܢ ܟܘܠܗܝܢ ܐܚܪ̈ܢܝܬܐ ܕܒܒܝܬܐ ܕܡܪܗ ܢܬܩܒܠܢ ܥܠܘܗܝ . ܢܣܢܐ ܕܝܢ ܘܢܬܥܕܠ݀ ܒܐܣܩܛܐ ܕܡܪܕܘܬܐ ܿ ܐܦܢ ܒܕܘܟ ܒܠܚܘܕ ܡܬܚܙܝܐ ܿ ܕܒܗܿ ܕܝܢ ܒܗܕܐ ܕܣܢܐ ܠܗܿ ܗܘ ܗܢܐ ܡܚܘܐ ܕܐܠܨܐܝܬ ܐܝܬܝܗܿ ܕܠܝܠܐܝܬ ܐܝܬܝܗܘܢ ܇ ܐܠܘ ܠܝܬ ܗܘܐ ܠܗܘܢ ܡܕܡ ܒܒܪܝܬܐ ܕܡܬܚܙܐ ܕܫܘܐ ܠܕܚܠܬܐ ܝܬܝܪܐܝܬ ܡܬܦܪܫܝܢ ܗܘܘ ܘܡܪܚܩܝܢ ܒܨܒܝܢܗܘܢ ܡܢ ܐܠܗܐ ܘܠܐ ܒܙܕܩܐ ܡܬܥܕܠܝܢ ܗܘܘ ܡܡܛܠ ܕܒܝܕ ܡܕܡ ܕܡܬܚܙܐ ܠܐ ܡܬܥܝܪܝܢ ܗܘܘ ܘܡܬܙܝܥܝܢ ܗܘܘ ܿ ܐܦܢ ܓܝܪ ܐܝܬ ܠܢ ܿ ܗܕܐ ܚܐܪܘܬܐ ܒܟܝܢܢ ܕܒܨܒܝܢܢ ܢܓܒܐ ܡܝܬܪܘܬܐ ܐܠܐ ܡܛܠ ܪܦܝܘܬܢ ܕܒܢܝܚ̈ܐ ܕܠܝܠܐܝܬ ܒܛܘܥܝܝ ܢܦܠܝܢ ܐܢܚܢܢ . ܣܓܝ̈ܐܬܐ ܐܢܝܢ ܗܟܝܠ ܕܐܠܨܐܝܬ ܡܥܝܪܢ ܒܕܚܠܬܐ ܠܪܥܝܢܐ ܕܝܠܢ ܠܘܬ ܐܠܗܐ . ܒܝܕ ܒܣܝܡܘܬܐ ܘܡܩܒܠܢܘܬܐ ܕܒܘܣܡ̈ܐ ܕܛܒ̈ܬܐ ܠܬܘܕܝܬܐ ܕܛܝܒܘܬܗ ܕܒܪܘܝܐ ܿ ܒܬܪܬܝܗܝܢ ܓܝܪ ܡܬܬܪܐܝܢ ܐܢܚܢܢ ܘܡܬܪܒܝܢ ܐܢܚܢܢ ܐܦ ܒܗܿܢܝܢ ܕܐܝܟ ܢܚ̈ܬܐ ܒܗܝܢ ܡܬܒܣܡܝܢ ܐܢܚܢܢ . ܘܐܦ ܒܗܿܢܝܢ ܕܐܝܟ ܕܚܝ̈ܠܬܐ ܒܗܝܢ ܡܬܦܢܝܢ ܐܢܚܢܢ . ܀ ܀ ܀
</p>
</div>
<div type="section" n="39">
<head type="editorial">39</head>
<p xml:lang="syr">

ܕܚܝܠܐ ܗܘ ܗܟܝܠ ܐܝܬܘܗܝ ܒܥܪܝܪܝܐ ܒܟܝܢܗ ܿ ܘܠܐ ܗܘܐ ܒܝܫܐ ܘܡܪܝܪܐ ܿ ܕܗܟܢܐ ܐܬܬܩܢ ܡܢ ܟܠ ܥܕܠܝ ܪܚܝܩ ܗܘ ܿ ܐܠܗܐ ܕܝܢ ܕܚܐܣ ܥܠ ܒܢ̈ܝ ܐܢܫܐ ܥܒܕ ܐܢܘܢ ܕܒܕܚܠܬܗܘܢ ܕܡܢ ܗܿܢܘܢ ܒܥܪܝܪܝܐ ܕܠܐ ܡܠܬܐ ܪܥܝܢܗܘܢ ܡܠܝܠܐ ܒܬܪ ܛܒ̈ܬܐ ܘܫܦܝܪ̈ܬܐ ܢܪܕܘܦ ܘܠܝܬ ܒܗܘܢ ܒܗܠܝܢ ܒܝܫܐ ܐܦܠܐ ܚܕ ܗܘ ܓܝܪ ܕܠܐ ܝܕܥ ܡܢܐ ܐܝܬܘܗܝ ܿ ܐܝܟܢܐ ܡܬܥܕܠ ܒܡܕܡ ܕܐܝܬܘܗܝ ܿ ܠܐ ܕܝܢ ܒܨܝܪܐܝܬ ܘܐܦ ܒܗܿܢܝܢ ܡܠܬܗ ܕܗܿܘ ܡܢܝ ܫܢܝܐ ܕܒܪܐ ܥܠ ܒܝܫܬܐ ܗܝ ܕܩܪܐ ܠܗܿ ܪܫܢܘܬܐ ܕܠܐ ܗܘܬ ܡܬܟܣܐ ܿ ܡܕܥܐ ܓܝܪ ܠܗܿ ܗܕܐ ܘܝܕܥܬܐ ܕܒܝܫܘܬܗܿ 

<pb n="62"/>

ܠܐ ܝܗܒ ܠܗܿ ܡܛܠ ܕܠܐ ܬܫܬܟܚ ܠܗܿ ܕܐܦ ܡܪܓܫܢܘܬܗ ܛܒܐ ܐܝܬ ܠܗ ܿ ܗܟܢܐ ܓܝܪ ܡܬܚܙܝܐ ܗܘܬ ܠܗܿ ܕܠܐ ܐܝܬܝܗܿ ܒܝܫܬܐ ܝܕܥܬܗ ܓܝܪ ܕܛܒܐ ܣܗܕܘܬܐ ܗܝ ܕܟܝܢܐ ܕܠܐ ܗܘܐ ܒܝܫܐ . ܘܟܕ ܣܐܡ ܠܗܿ ܕܠܐ ܡܕܥܐ ܘܕܚܪܒܐ ܗܝ ܡܢ ܝܕܥܬܐ ܘܐܦ ܗܕܐ ܝܕܥܬܐ ܕܢܡܐ ܐܝܬܝܗܿ ܗܝ ܢܣܒ ܠܗܿ ܡܢܗ ܿ ܐܢ ܓܝܪ ܬܪܓܫ ܘܕܬܕܥ ܒܝܫܘܬܗ ܐܡܝܢܐܝܬ ܡܪܓܫܐ ܿ ܠܗܿ ܐܠ ܒܛܒܘܬܗ ܕܗܿܘ ܕܠܩܘܒܠܗ ܡܫܬܟܚܐ ܠܗܿ ܓܝܪ ܒܝܕܥܬܐ ܕܡܪܓܫܢܘܬܐ ܕܒܝܫܘܬܐ ܐܦ ܒܝܕܥܬܐ ܕܩܪܝܒܘܬܗ ܕܛܒܐ . ܐܝܟܐ ܕܐܢܗܘ ܕܠܩܘܒܠܐ ܠܐ ܢܗܘܐܓܠܐ ܘܝܕܥ ܐܦܠܐ ܗܘ ܕܠܩܘܒܠܗ ܗܘܐ ܓܠܐ ܘܝܕܝܥ ܿ ܣܗܕܐ ܗܘ ܓܝܠ ܟܠ ܡܕܡ ܕܠܩܘܒܠܐ ܕܗܿܘ ܕܠܩܘܒܠܗ ܒܝܕܥܬܐ ܕܦܘܪܫܢܐ ܿ ܕܠܐ ܕܝܢ ܝܕܥܝܬܐ ܘܐܦܠܐ ܚܕ ܡܢܗܘܢ ܠܚܒܪܗ ܓܠܐ ܿ ܘܐܢ ܗܟܝܠ ܘܐܦ ܗܼܝ ܠܗܿ ܠܐ ܝܕܥܐ ܘܒܝܕܥܬܐ ܠܐ ܡܕܪܟܐ ܗܝ ܒܝܫܬܐ ܒܝܫܘܬܗܿ ܐܦܠܐ ܐܝܬܝܗܿ ܒܝܫܬܐ ܘܣܪܝܩܐܝܬ ܡܬܥܕܠܐ ܒܗܿ، ܡܕܡ ܕܠܐ ܝܕܥܐ ܕܐܝܬܝܗܿ ܒܗܿ ܡܛܠ ܕܡܚܪܪܐ ܗܝ ܿ ܡܢ ܝܕܥܬܐ ܕܒܝܫܘܬܗܿ ܐܦ ܓܝܪ ܠܢܫܐ ܗܘ ܕܐܘ ܒܓܕܫܐ ܕܐܫܬܐ ܐܘ ܒܐܚܪܢܐ ܣܩܘܒܠܐ ܠܐ ܝܕܥ ܡܢܐ ܥܿܒܕ ܟܠܢ ܡܥܕܝܢ ܐܢܚܢܢ ܿ ܕܢܫܒܘܩ ܠܗ ܿ ܗܿܢܘ ܕܝܢ ܝܬܝܪܐܝܬ ܐܦܠ ܡܬܪܟܢܝܢ ܐܢܚܢܢ ܠܚܘܣܢܐ ܘܠܡܪܚܡܢܘܬܐ ܕܥܠܘܗܝ ܘܡܢ ܒܝܫܬܐ ܡܚܪܪܝܢ ܐܢܚܢܢ ܠܗ ܠܗܿܘ ܕܣܪܝܩܐܝܬ ܐܦ ܡܡܚܐ ܘܐܢ ܢܫܬܟܚ ܠܗ ܣܝܦܐ ܘܐܦ ܩܛܠ ܿ ܘܗܟܢܡܐ ܕܝܢ ܠܟܠ ܐܢܫ ܓܠܝܐ ܗܝ ܗܕܐ ܘܦܘܪܫܢܐ ܗܢܐ ܘܕܝܢܼܐ ܕܓܘܐ ܗܘ ܿ ܘܗܕܐ ܫܠܡܐ ܗܝ ܠܟܝܢܐ ܕܠܐ ܢܫܡܗ ܘܢܩܪܐ ܒܝܫܐ ܠܗܿܘ ܕܠܐ ܝܕܥ ܗܘ ܡܕܡ ܕܣܥܪ ܿ ܐܢ ܗܟܝܠ ܐܦܠܐ ܗܿܘ ܡܕܡ ܕܝܕܥ ܠܗ ܠܛܒܐ ܡܬܩܪܐ ܒܝܫܐ ܿ ܘܐܦ ܠܐ ܗܘ ܕܠܐ ܝܕܥ ܗܘ ܠܗ ܡܢܐ ܗܘ ܡܣܬܒܪ ܕܐܝܬܘܗܝ ܒܝܫܐ ܐܦܠܐ ܐܝܬܝܗ ܒܝܫܐ ܒܗܿܝ ܿ ܡܛܠ ܕܝܢ ܕܐܦܠܐ ܗܘ ܣܐܡ ܘܒܗܕܐ ܕܝܢ ܡܛܠ ܕܒܛܘܥܝܝ ܘܠܒܪ ܡܢ ܚܘܫܒܐ ܕܓܘܐ ܣܐܡ ܠܗ . ܀ ܀ ܀
</p>
</div>
<div type="section" n="40">
<head type="editorial">40</head>
<p xml:lang="syr">

ܘܗܟܢܐ ܕܝܢ ܘܐܦܠܐ ܡܕܡ ܡܢ ܚܝܘ̈ܬܐ ܘܪܚܫܐ ܒܥܪܝܪܝܬܐ ܒܝܫܐ ܗܘ ܕܡܢ ܡܕܥܐ ܘܡܢ ܦܘܪܫܢܐ ܓܠܝܙ ܗܿܘ ܿ ܒܪ ܐܢܫܐ ܕܝܢ ܒܥ̈ܝܕܐ ܗܘ ܝܒܫ̈ܐ ܐܝܬܘܗܝ ܒܝܫܐ ܘܒܝܕܥܬܐ ܿ ܣܥܪ ܗܿܢܝܢ ܕܓܡܝܪܐܝܬ ܝܕܥ . ܬܘܣܦܬܐ ܓܝܪ ܕܝܕܥܬܐ ܕܒܟܝܢܐ ܡܝܬܝܐ ܥܘܕܠܝܗܿ ܕܒܝܫܬܐ ܕܡܩܕܡܐ ܡܥܬܕܐ . ܘܓܠܐ ܘܝܕܝܥ ܠܗܿ ܗܘ ܡܕܡ ܕܡܣܬܥܪ ܓܘܠܙܢܗܿ ܕܝܢ ܕܝܕܥܬܐ ܡܒܛܠ ܠܗܿ ܐܦ ܠܥܠܬܐ ܘܗܟܐܢ ܕܝܢ ܡܛܠ ܕܝܕܥ ܒܪ ܐܢܫܐ ܬܪ̈ܬܝܗܝܢ ܡܝܬܪܘܬܐ ܘܐܦ ܒܝܫܬܐ ܡܢ ܐܝܕܐ ܕܓܒܐ ܡܛܠ ܕܡܩܕܡܐ ܗܝ ܝܕܥܬܐ ܠܦܘܪܫܢܐ ܘܠܓܒܝܬܐ ܡܢܗܿ ܡܬܩܪܐ . ܩܕܡ ܕܝܢ ܕܢܕܥ ܟܕ ܐܝܬܘܗܝ ܝܠܘܕܐ ܐܦܠܐ ܒܚܕܐ ܡܢ ܗܿܢܝܢ ܪ̈ܫܝܬܐ ܡܬܩܪܐ ܓܠܝܐ 

<pb n="63"/>

ܗܝ ܗܟܝܠ ܡܢ ܟܠ ܕܘܟܐ ܕܐܝܟܢܐ ܠܝܕܥܬܐܗܘ ܘܠܓܒܝܬܐ ܕܡܢ ܒܬܪ ܝܕܥܬܐ ܐܦ ܒܝܫܬܐ ܐܦ ܡܝܬܪܘܬܐ ܡܬܚܫܒܐ ܗܼܢܝܢ ܗܟܝܠ ܚܝܘ̈ܬܐ ܘܪܚܫܐ ܕܠܝܬ ܒܗܝܢ ܝܕܥܬܐ ܠܐ ܐܝܬܝܗܝܢ ܒܝܫ̈ܬܐ ܘܐܦܠܐ ܡܢ ܒܝܫܬܐ ܢܦܩܢ . ܡܛܠ ܓܝ ܕܐܦ ܗܼ ܐܢ ܗܟܐܢ ܐܝܬܝܗܿ ܐܦܠܐ ܐܝܬܝܗܿ ܒܝܫܬܐ ܀ ܀ ܀
</p>
</div>
<div type="section" n="41">
<head type="editorial">41</head>
<p xml:lang="syr">

ܐܚܪܢܝܐܝܬ ܕܝܢ ܡܬܚܙܝܐ ܙܒ̈ܢܬܐ ܣܓܝ̈ܐܬܐ ܕܐܦ ܡܢܗܘܢ ܕܪܚܫܐ ܗܘ ܡܕܡ ܕܐܝܬܘܗܝ ܩܫܝܐ . ܐܡܿܪܢܐ ܕܝܢ ܥܠ ܡܪܬܐ ܕܠܐܣܝܘܬܐ ܢܣܒܝܢ ܠܗܿ ܐܣܘ̈ܛܐ ܚܦ̈ܝܛܐ ܘܒܚܘܠܛܢܐ ܕܗܿܢܘܢ ܕܥܡܗ ܡܫܟܚܝܢ ܕܢܬܟܬܫܘܢ ܫܪܝܐ ܘܡܕܟܝܐ ܒܙܒܢ ܐܦ ܚܫ̈ܐ ܘܟܐܒ̈ܐ ܒܝܫ̈ܐ . ܘܒܣܪܗܘܢ ܕܝܠܗܘܢ ܕܪܚܫܐ ܒܡܙܓܐ ܕܐܚܪ̈ܢܐ ܥܩܪ̈ܐ ܘܨ̈ܒܘܬܐ ܣܡܐ ܡܝܬܪܐ ܠܦܓܪܐ ܗܘܐ ܘܒܗܿ ܒܕܡܘܬܐ ܐܦܐ ܕܐܚܪ̈ܢܝܬܐ ܚܝܘ̈ܬܐ ܘܪܚܫܐ ܡܢܘ̈ܬܐ ܡܕܡ ܡܢܗܝܢ ܘܐܦ ܗ̈ܕܡܐ ܘܐܦ ܕܡܐ ܗܼܢܘܢ ܒܗܘܢ ܙܒܢ̈ܬܐ ܣܓܝ̈ܐܬܐ ܡܥܕܪܢ ܘܡܐܣܝܢ ܠܟܪ̈ܝܗܐ ܐܝܟܢܐ ܗܟܝܠ ܡܢ ܒܝܫܬܐ ܐܝܬܝܗܝܢ ܗܿܢܝܢ ܕܒܙܒܢ ܒܡܢܘ̈ܬܗܝܢ ܐܦ ܡܥܕܪܢܝܬܐ ܐܢܝܢ ܗܿܢܝܢ ܗܟܝܠ ܟܘܠܗܝܢ ܡܣܬܒܪܢ ܕܚܫܚܢ ܒܠܚܘܕ ܡܛܠ ܒܢ̈ܝ ܐܢܫܐ . ܘܠܐ ܕܝܢ ܛܒ̈ܬܐ ܘܐܦ ܠܐ ܒܝܫ̈ܬܐ ܡܬܩܪܝܢ ܡܛܠ ܕܕܚܠܬܐ ܗܘ ܒܠܚܘܕ ܐܠܨܐܝܬ ܒܒܢ̈ܝ ܐܢܫܐ ܥܒܕܢܿ ܘܢܬܦܢܘܢ ܠܘܬ ܡܝܬܪܘܬܐ ܘܐܦ ܒܛܝ̈ܠܬܐ ܕܒܗܝܢ ܟܠܝܢ ܘܬܟܣܢ ܒܛܠܢܗܘܢ ܕܒܢ̈ܝ ܐܢܫܐ ܿ ܣܝܡܢ ܓܝܪ ܗܼܢܝܢ ܒܕܡܘܬ ܐܣܩܛܐ ܕܡܪܕܘܬܐ ܕܡܬܚܙܝܐ ܒܒܝܬܐ ܕܬܥܒܕ ܕܚܠܬܐ ܠܥܡܘܪ̈ܘܗܝ ܘܠܥܒܪ̈ܘܗܝ ܗܝ ܕܒܛܝܠܐ ܕܒܢܗܝ ܐܢܫܐ ܿ ܣܝܡܢ ܓܝܪ ܗܼܢܝܢ ܒܕܡܘܬ ܐܣܩܛܐ ܕܡܪܕܬܐ ܕܒܛܝܠܐ ܗܝ ܐܢ ܐܢܫ ܠܐ ܢܣܟܠ ܡܢ ܗܿܢܘܢ ܕܒܗ ܒܒܝܬܐ ܀ ܀ ܀
</p>
</div>
<div type="section" n="42">
<head type="editorial">42</head>
<p xml:lang="syr">

ܘܐܢ ܕܝܢ ܡܫܟܚܐ ܕܢܚܙܐ ܐܦ ܠܒ̈ܝܫܐ ܕܠܐ ܡܕܡ ܡܢ ܗܿܢܝܢ ܡܬܝܟܝܢ . ܢܬܕܡܪ ܒܡܣܝܒܪܢܘܬܗ ܕܡܪܐ ܕܡܣܝܒܪ ܒܝܫܘܬܗܘܢܿ ܠܐ ܕܝܢ ܡܕܡ ܒܨܝܪ ܢܕܥܝܗܿ ܠܐܣܩܛܐ ܕܡܪܕܘܬܐ ܕܣܝܡܐ ܒܩܘܪܒܐ ܘܐܢ ܕܝܢ ܕܠܩܘܒܠܐ ܐܢ ܐܦ ܛܒ̈ܐ ܢܬܬܚܕܘܢ ܡܢ ܗܿܢܝܢ ܢܕܥ ܕܐܦ ܥܠ ܛܒܐ ܕܡܣܟܠ ܚܐܣ ܗܘ ܡܪܗ ܕܢܦܢܝܘܗܝ ܘܠܐ ܗܘܐ ܥܠ ܗܿܘ ܕܓܡܝܪܐܝܬ ܡܫܡܪ ܘܡܘܚܠ ܥܠܘܗܝ ܿ ܗܘ ܓܝܪ ܡܣܟܠ ܗܿܢܝܢ ܕܐܝܬ ܠܗܝܢ ܐܣܝܘܬܐ ܘܗܼܘ ܕܝܢ ܡܬܢܛܪ ܠܡܣܡ ܒܪܫܐ ܕܠܐ ܡܬܐܣܐ ܣܓܝ ܓܝܪ ܐܝܟ ܗܿܢܝܢ ܬܚܘܝ̈ܬܐ ܣܓܝ̈ܐܬܐ ܡܫܟܚܝܢ ܐܢܚܢܢ ܒܟ̈ܬܒܐ ܩܕܝܫ̈ܐ ܕܟܬܝܒܢ ܿ ܒܛܝܠ ܗܘ ܠܗ ܓܝܪ ܛܒ ܠܐܠܗܐ ܥܠ ܒܪ ܐܢܫܐ ܕܡܛܠ ܗܕܐ ܒܟܘܠ ܐܣܟܝܡ ܗܼܢܝܢ ܕܡܙܝܥܢ ܠܗ ܘܡܥܝܪܢ ܠܘܬ ܕܚܠܬܐ ܣܡ ܠܘܬܗ ܐܝܟܢܐ ܕܐܦܠܐ ܫܢܬܗ ܡܢ ܡܿܠܙܢܘܬܐ ܬܟܝܒܬܐ ܬܓܗܐ ܐܠܐ ܐܦ ܗܼܝ ܗܕܐ ܒܝܕ ܪ̈ܦܬܐ ܐܝܠܝܢ ܕܗܼܢܘܢ ܡܬܥܟܪܐ ܘܒܕܡܘܬ ܥܘܩܣܐ ܠܡܕܥ ܘܠܪܥܝܢܗ ܕܥܪܐ ܘܡܢܕܐ ܘܡܥܝܪܐ . ܘܣܓܝ̈ܐܬܐ ܐܢܝܢ ܗܿܢܝܢ ܕܡܥܕܪܢ ܠܟܪܝܗܘܬܗ݀ ܕܐܢܫܘܬܐ ܬܡܝܗܐܝܬ ܠܥܘܗܕܢܐ ܕܐܠܗܐ. ܒܝܕ ܗܿܢܝܢ ܓܝܪ ܕܦܓܪܢܐܝܬ ܚܐܫ . ܡܢ ܚܫ̈ܝܗܿ 

<pb n="64"/>

ܕܢܦܫܐ ܡܬܚܪܪ ܘܒܝܕ ܗܿܢܝܢ ܕܡܫܟܚ ܗܘ ܕܢܚܫ ܐܦܢ ܠܐ ܢܚܫ ܿ ܠܘܬ ܕܚܠܬܐ ܡܬܦܢܐ ܘܢܦܠ ܐܠܨܐܝܬ ܒܪ ܐܢܫܐ . ܘܡܬܠܒܟ ܒܚܫ̈ܐ ܐܢܫܝ̈ܐ ܡܛܠ ܕܡܢ ܗܘ ܕܒܫܪܪܐ ܒܠܚܘܕܘܗܝ ܚܫܐ ܩܫܝܐ ܐܝܬܘܗܝ ܢܥܪܘܩ ܕܐܝܬܝܗܿ ܚܛܝܬܐ ܗܘ ܓܝܪ ܕܕܠܐ ܟܐܒܐ ܗܘ ܕܠܐ ܡܪܕܘܬܐ ܘܕܠܐ ܡܣܡ ܒܪܝܫܐ ܗܘ . ܘܗܿܘ ܕܕܠܐ ܡܣܡ ܒܪܝܫܐ ܗܘ ܿ ܟܕ ܚܛܐ ܓܡܝܪܐܝܬ ܡܬܚܒܠ ܿ ܐܢ ܓܝܪ ܟܕ ܗܼܢܝܢ ܟܠܗܝܢ ܣܡܝܢ ܘܩܪܝܒܢ ܡܛܠ ܕܚܠܬܐ ܒܠܐ ܕܚܠܬܐ ܐܝܟ ܕܒܣܓܝ ܟܪ̈ܝܗܝܢ ܒܢ̈ܝ ܐܢܫܐ . ܐܝܟܢܐ ܡܫܟܚܝܢ ܗܘܘ ܕܒܚ̈ܕܕܐ ܢܬܒܝܢܘܢܿ ܐܢ ܐܦ ܠܐ ܡܕܡ ܕܚܠܬܐ ܩܕܡ ܥܝܢ̈ܝܗܘܢ ܬܠܝܐ ܗܘܬ ܿ ܘܐܦ ܟܘܪܗܢܐ ܓܝܪ ܡܪܟܟ ܗܘ ܘܡܪܦܐ ܪܥܢܐ ܩܫܝܐ ܿ ܘܙܒܢ̈ܬܐ ܣܓܝ̈ܐܬܐ ܡܚܫܘܠܐ ܕܬܒܪܗܿ ܕܐܠܦܐ ܕܓܕܫ ܠܐܣܟܡܐ ܕܕܓܠܘܬܐ ܕܬܓܪܐ ܫܚܠܦ ܘܬܘܒ ܡܣܟܢܘܬܐ ܫܦܼܠܬ ܘܡܟܼܟܬ ܠܗܿܘ ܕܒܥܘܬܪܐ ܐܬܬܪܝܡ . ܘܓܘܠܙܢ̈ܐ ܕܒܢ̈ܝܐ ܢܟܦ . ܘܟܘܢ ܠܗܿܘ ܕܡܛܠ ܒܢ̈ܝܐ ܥܠܒ ܗܘܐ ܿ ܘܐܢ ܕܝܢ ܠܐ ܢܟܦ ܘܟܘܢ . ܗܘܐ ܬܚܘܝܬܐ ܠܗܿܢܘܢ ܕܡܪܓܫܝܢ . ܘܗܿܢܘܢ ܕܝܢ ܒܢ̈ܝܐ ܠܐ ܡܕܡ ܠܓܡܪ ܐܣܬܓܦܘ ܿ ܐܠܐ ܝܬܝܪܐܝܬ ܐܬܥܕܪܘ ܕܡܢ ܬܪܒܝܬܐ ܘܕܘܒܪ̈ܐ ܕܐܒܗ̈ܐ ܒܝܫ̈ܐ ܐܓܗܝܘ ܘܥܠܘܒܘܬܗܘܢ ܕܗܿܢܘܢ ܐܬܟܣܬ ܿ ܘܬܘܒ ܐܢ ܕܐܚܪ̈ܢܐ ܕܫܦܝܪ ܐܝܬܝܗܘܢ ܢܡܘܬܘܢ ܒܢ̈ܝܐ ܐܘ ܐܝܟ ܕܗܿܘܝܢ ܗܘܘ ܕܠܐ ܫܘܝܢ ܠܗܿܢܘ ܕܐܘܠܕܘ ܐܢܘܢ ܕܕܠܡܐ ܨܠܡܐ ܘܕܡܘܬܐ ܒܝܫܬܐ ܢܩܘܡܘܢ ܠܛܒ̈ܐ ܐܘ ܕܐܢ ܛܒ̈ܐ ܢܗܘܘܢ ܐܝܬܝܗܘܢ ܕܡ ܟܕ ܣܓܝ ܢܪܒܘܢܿ ܒܫܘܚܠܦܐ ܢܗܘܘܢ ܠܗܘܢ ܒܝܫ̈ܐ . ܘܡܬܥܕܪܢ ܒܗܿܝ ܕܠܐ ܦܝܫܝܢ ܠܘܩܒܠ ܢܦܫܗܘܢ ܕܐܠܗܐ ܒܝܕܥܬܗ ܡܩܕܡܬܐ ܟܠܗܝܢ ܗܿܢܝܢ ܡܕܒܪ ܀ ܀ ܀
</p>
</div>
<div type="section" n="43">
<head type="editorial">43</head>
<p xml:lang="syr">

 ܣܓܝ ܕܝܢ ܐܠܨܐܝܬ ܥܗܢܢ ܕܚ̈ܠܬܐ ܘܥ̈ܠܠܬܐ ܐܢܝܢ ܣܓ̈ܝܐܬܐ ܕܟܠ ܓܢܣ ܘܕܠܐ ܣܟܐ ܐܢܝܢ ܒܣܓܝܐܘܬܗܝܢ ܗܿܢܝܢ ܕܐܠܗܐ ܡܕܒܪ ܘܡܦܪܢܣ ܠܗܝܢ ܘܗܿܢܝܢ ܒܗܿܢܝܢ ܙܒܢ̈ܬܐ ܣܓܝ̈ܐܬܐ ܒܝܕ ܥ̈ܠܠܬܐ ܡܦܬܟ̈ܬܐ ܕܟܠ ܓܢܣ ܓܕܫܢ ܿ ܘܚܕ ܡܬܟܪܗ ܕܡܛܠ ܚܛܗ̈ܘܗܝ ܡܬܪܕܐ . ܘܐܚܪܢܐ ܕܡܛܠ ܡܝܪܬܘܬܗ ܬܘܒ ܝܬܝܪܐܝܬ ܢܬܢܦܩ ܒܡܣܝܒܪܢܘܬܐ ܘܐܚܪܢܐ ܕܡܛܠ ܡܝܬܪܘܬܗ ܬܘܒ ܝܬܝܪܐܝܬ ܢܬܢܦܩ ܒܡܣܝܒܪܢܘܬܐ ܘܐܚܪܢܐ ܕܢܬܟܣܣ ܒܣܓܝܐܘܬܐ ܕܒܝܫܘܬܗ ܿ ܘܗܼܘ ܟܕ ܗܼܘ ܓܕܫܐ ܒܥ̈ܠܠܬܐ ܣܓܝ̈ܐܬܐ ܐܝܬܘܗܝ ܕܟܠ ܓܢܣ ܘܚܕ ܢܦܠ ܘܡܫܬܦܠ ܡܢ ܥܘܬܪܐ ܕܠܐ ܫܦܝܪ ܐܬܗܦܟ ܒܗ ܿ ܘܐܚܪܢ ܕܠܐ ܫܦܝܪ ܐܬܚܫܚ ܒܚܘܣܢܐ ܕܐܠܗܐ . ܘܐܚܪܢܐ ܠܡܝܬܪܘܬܐ ܒܝܕ ܡܣܟܢܘܬܐ ܡܬܢܦܩ ܿ ܘܐܚܪܢܐ ܒܨܒܝܢܗ ܝܘܩܪܐ ܕܩܢܝܢܐ ܡܢܗ ܫܕܐ ܕܠܐ ܢܬܥܟܪ ܒܡܝܬܪܘܬܐ ܘܠܐ ܐܢܫ ܡܫܟܚ ܕܠܝܠܐܝܬ ܕܢܕܪܟ ܚܕܐ ܚܕܐ ܡܢܗܝܢ ܚܬܝܬܐܝܬ ܕܗܿܢܝܢ ܕܐܠܗܐ ܒܚܘܣܢܗ ܠܒܢ̈ܝ ܐܢܫܐ ܡܕܒܪ ܙܥܘܪ̈ܝܬܐ ܕܝܢ ܕܡܬܕܪܟܢ ܗܘܝܢ ܣܼܗܕܘܬܐ ܕܢܬܗܝܡܢ ܗܿܢܝܢ ܕܠܐ ܡܬܕܪܟܢ ܡܢܗܝܢ ܓܝܪ ܘܐܦ ܗܼܘ 

<pb n="65"/>

ܠܒܢ̈ܝ ܐܢܫܐ . ܓܠܐ ܘܡܢܗܪ ܐܝܟܢܐ ܕܢܗܘܝܢ ܠܗܘܢ ܗܿܢܝܢ ܕܡܪܓܫܝܢ ܒܗܝܢ ܕܐܝܟ ܕܒܐܣܟܡܐ ܕܕܪܓܐ ܢܬܚܫܚܘܢ ܒܗܝܢ ܘܢܬܥܠܘܢ ܠܘܬܗ ܘܣܓܝ̈ܐܬܐ ܕܝܢ ܡܟܣܐ ܕܠܐ ܢܬܝܕܥܢ ܕܠܐ ܢܗܘܐ ܗܿܘ ܠܘܩܒܠ ܢܦܫܗ ܡܠܦܢܐ ܕܠܐ ܢܗܝܡܢܘܢܝܗܝ ܘܐܦ ܠܐ ܓܝܪ ܙܕܩ ܕܬܚܙܝܬܐ ܕܚܕܐ ܚܕܐ ܡܢ ܗܿܢܝܢ ܕܡܢ ܐܠܗܐ ܗܿܘܝܢ ܢܬܬܒܥ ܘܐܠܐ ܣܓܝ ܗܿܘܝܐ ܒܝܫܐ ܝܕܥܬܐ ܕܗܟܢܐ ܡܢ ܠܐ ܝܕܥܬܐ . ܡܛܠ ܗܕܐ ܗܘ ܓܝܪ ܡܬܟܚܕ ܡܕܥܐ ܡܛܠ ܕܝܠܦ ܘܐܚܪܢܝܐܝܬ ܕܝܢ ܘܐܦ ܠܐ ܡܬܩܒܠ ܿ ܗܘܐ ܡܕܡ ܡܢ ܗܿܢܝܢ ܕܡܕܒܪ ܐܠܗܐ . ܕܒܟܐܢܘܬܐ ܡܕܒܪ ܠܗܝܢ ܿ ܡܝܬܪܐ ܗܝ ܓܝܪ ܗܝܡܢܬܐ ܕܒܐܠܗܐ ܘܫܠܡܘܬܐ ܗܕܐ ܿܕܐܦ ܟܕ ܠܐ ܚܙܝܐ ܝܕܥܬܐ ܗܿܢܝܢ ܕܡܣܬܥܪܢ ܬܬܟܠ ܥܠ ܬܪܝܨܘܬܗ ܘܟܐܢܘܬܗ ܕܡܒܕܪܢܐܿ ܡܛܠ ܕܗܕܐ ܕܒܝܕ ܬܚܘ̈ܝܬܐ ܒܟܠ ܡܕܡ ܢܬܩܪܒ ܠܗ . ܠܐ ܗܝܡܢܘܬܐ ܗܝ ܓܠܝܬܐ ܝܬܝܪܐܝܬ ܘܠܐ ܗܘܬ ܗܝܡܢܘܬܐ ܡܛܠ ܕܐܦ ܠܐ ܣܓܝ̈ܐܐ ܠܪ̈ܚܡܝܗܘܢ ܚܒ̈ܝܒܐ ܡܥܩܒܠܝܢ ܘܡܫܐܠܝܢ ܕܒܐܝܘܝܘܬܗܘܢ ܘܢܩܦܗܘܢ ܕܠܐ ܫܘܐܠܐ ܚܘܒܗܘܢ ܕܝܟܐ ܢܫܠܡܘܢ ܡܛܠ ܕܕܠܝܠܐܝܬ ܒܠܐ ܗܝܡܢܘܬܐ ܡܬܥܕܠܝܢ ܐܢ ܐܦܠܐ ܡܬܘܡ ܬܘܟܠܢܗܘܢ ܥܠ ܗܿܢܝܢ ܡܢ ܒܬܪܢ ܢܣܝܢܐ ܢܚܘܘܢ ܗܟܢܐ ܕܝܢ ܘܐܦ ܐܠܗܐ ܕܨܿܒܐ ܕܝܬܝܪܐܝܬ ܗܟܢܐ ܢܗܘܐ . ܐܝܬܝܢ . ܠܘܬܗ ܿ ܠܐ ܗܐܘ ܟܘܠܗ ܣܘܥܪܢܐ ܕܒܛܝܠܘܬܗ ܘܕܡܕܒܪܢܘܬܗ ܕܥܠܝܢ ܓܠܐ ܘܡܚܘܐ . ܨܒܐ ܓܝܪ ܕܝܬܝܪܐܝܬ ܢܗܝܡܢ ܒܗ ܿ ܘܠܐ ܕܠܐ ܢܗܝܡܢܗ ܿ ܗܿܢܘ ܕܝܢ ܘܐܦ ܠܐ ܟܘܠܗܿ ܡܕܒܪܢܘܬܗ ܡܟܣܐ . ܐܠܐ ܒܝܕ ܬܚܘ̈ܝܬܐ ܕܠܝ̈ܠܬܐ ܣܡܟ ܠܗ ܒܐܝܢܐ ܕܗܼܘ ܐܣܟܡܐ ܠܪܥܝܢܢ ܿ ܗܿܢܘܢ ܗܟܝܠ ܐܝܠܝܢ ܕܐܝܬܝܗܘܢ ܬܩ̈ܢܐ ܒܨܒܝܢܗܘܢܿ ܘܕܚ̈ܠܐ ܕܐܠܗ̈ܐ ܒܪ ܫܥܬܗ ܡܪܓܫܝܢ ܒܗܝܢ ܘܥܘܗܕܢܗܝܢ ܒܟܠܙܒܢ ܢܛܪܝܢ ܘܡܩܘܝܢ ܒܐܣܟܡܐ ܕܐܪܥܐ ܛܒܬܐ ܕܩܒܼܠܬ ܙܪܥܐ . ܘܪܘܙܝܢ ܒܛܒ̈ܬܐ ܗܿܢܘܢ ܕܒܣܓܝܐܘܬܐ ܕܝܘܩܪܐ ܕܒܥܝܕܐ ܕܚܛܗ̈ܐ ܪܥܝܢܗܘܢ ܐܬܛܡܪ ܐܘ ܒܘܕܡܐ ܕܐܚܪ̈ܢܐ ܒܪ̈ܝܐ . ܕܠܘܩܒܠ ܐܠܗܐ ܕܐܝܟ ܗܿܢܝܢ ܕܐܦ ܡܢܝ ܐܦܩ ܕܡܫܬܟܚܢ ܐܦ ܠܘܬܐ ܐܚܪ̈ܢܐ ܡܬܢܩܫ ܪܥܝܢܗܘܢ ܘܕܚܩܝܢ ܡܢܗܘܢ ܡܪܓܫܢܘܬܐ . ܘܥܘܕܪܢܐ ܕܡܢ ܬܚܘ̈ܝܬܐ ܗܿܢܝܢ ܕܝܢ ܢܬܬܘܣܦܢ ܥܠ ܗܿܢܝܢ ܕܐܬܼܐܡܪ ܥܠ ܒܛܝܠܘܬܗ ܕܥܠ ܟܠ ܕܐܠܗܐ ܕܟܠ ܿ ܀ ܀ ܀
</p>
</div>
<div type="section" n="44">
<head type="editorial">44</head>
<p xml:lang="syr">

ܐܝܬܝܗܿ ܗܘܬ ܕܝܢ ܗܿܝ ܕܡܫܐܠܝܢ ܗܘܝܢ ܒܡܠܬܢ ܥܠ ܚܝܘ̈ܬܐ ܟܠܗܝܢ ܘܐܬܚܙܝܬ ܐܝܟ ܕܒܚܘܫܒ̈ܐ ܕܟܝܢܐ ܕܠܐ ܒܝܫ̈ܬܐ ܐܢܝܢ ܘܐܦܐ ܡܢ ܒܝܫܬܐ ܐܝܕܐ ܕܗܼܝ ܐܝܬܝܗܝܢ ܘܣܓܝ ܡܝܬܪܐܝܬ ܚܫܚܢ ܠܒܢ̈ܝ ܐܢܫܐ ܕܢܥܕܢ ܒܗܘܢ ܕܚܠܬܐ ܐܠܘ ܓܝܪ ܟܠܗܝܢ ܗܿܢܝܢ ܕܒܒܪܝܬܐ ܢܝܚ̈ܬܐ ܒܠܚܘܕ ܐܝܬܝܗܝܢ ܗܘܐ ܿ ܘܦܨܝܘܬܐ ܡܠܝܢ ܗܘܝ ܿ ܘܠܝܬ ܗܘܐ ܡܕܡ ܠܓܡܪ ܗܘ ܕܫܠܝܐܝܬ ܡܕܚܠ ܡܣܬܒܪ ܗܘܐ ܒܪ

<pb n="66"/>

ܐܢܫܐ ܕܒܝܫܐܝܬ ܡܬܬܪܐܐ ܘܡܬܪܒܐ ܠܠܐ ܕܚܠܬܐ . ܐܝܬ ܒܗܝܢ ܕܝܢ ܒܗܿܢܝܢ ܐܦ ܨܖܒܬܐ ܕܡܦܬܟܘܬܐ ܘܥܡ ܕܚܝܠܬܐܐܦ ܦܐܝܘܬܐ ܕܡܡܙܓܐ . ܘܥܡ ܗܿܢܝܢ ܕܝܢ ܐܝܬ ܐܦ ܐܚܪ̈ܢܝܬܐ ܗܿܢܝܢ ܕܐܦܠܐ ܠܣܝܒܪܬܐ ܕܒܢ̈ܝ ܐܢܫܐ ܥܗܢܢ ܿ ܘܐܦ ܠܐ ܬܟܣ̈ܝܬܐ ܕܠܒܘܫ̈ܐ ܝܗܒܢ ܿ ܘܐܦ ܠܐ ܬܘܒ ܒܥܪܝܪܝܬܐ ܘܕܚܝ̈ܠܬܐ ܐܝܬܝܗܝܢ ܿ ܐܠܐ ܒܠܚܘܕ ܦܬܝܟܘܬܐ ܕܨܒܘ̈ܬܐ ܒܥܠܡܐ ܡܡܠܝܢ ܘܓܠܝܐ ܗܝ ܕܐܝܟܢܐ ܟܘܠܗܝܢ ܚܝܘ̈ܬܐ ܡܫܝ̈ܢܬܐ ܘܒܥܪܝܪ̈ܬܐ ܘܗܿܢܝܢ ܕܡܨܒܥܐܝܬ ܐܝܬܝܗܝܢ ܬܚܝܬ ܒܪܘܝܘܬܐ ܘܨܒܝܢܐ ܕܚܕ ܡܫܥܒܕܢ ܘܡܩܘܝܢ ܘܡܢ ܕܢܚܒܠܢ ܚܕܕ̈ܐ ܪ̈ܚܝܩܢ ܿ ܕܒܝܬܝܪܘܬܐ ܡܦܬܟܬܐ ܕܩ̈ܢܝܢܐ ܕܟܠ ܓܢܣ ܡܙܝܢܢ ܿ ܠܡܢܗܝܢ ܓܝܪ ܚܝܠܐ ܕܠܐ ܡܙܕܟܐ ܐܝܬ ܠܗܝܢ ܘܐܝܠܝܢ ܕܡܚܝܠܢ ܒܩܠܝܠܝܘܬܗ ܕܟܢܝܗܝܢ ܿ ܦܘܪܩܢܐ ܠܢܦܫܗܝܢ ܡܥܬܕܢ ܘܐܚܪ̈ܢܝܬܐ ܐܚܪܢܝܐܝܬ ܡܙܝܢܢ ܿ ܘܗܿܢܝܢ ܕܡܣܬܒܪܢ ܕܕܠܐ ܙܝܢܐ ܐܝܬܝܗܝܢ ܒܐܚܪܢܐ ܐܣܟܡܐ ܐܝܢܐ ܕܗܼܘ ܦܘܪܣܐ ܕܢܬܢܛܪܢ ܐܝܬ ܠܗܝܢ ܐܘ ܓܝܪ ܟܢܐ ܕܦܪܟ ܡܛܐ ܐܢܝܢ ܿ ܐܘ ܬܚܝܬ ܐܪܥܐ ܛܫܝܢ . ܗܟܢܐ ܕܝܢ ܗܘ ܒܪܘܝܐ ܒܝܕ ܡܦܬܟܘܬܐ ܨܒܬܗ ܕܥܠܡܐ ܫܪܬܚ ܿ ܘܒܗܿܢܝܢ ܕܝܢ ܕܠܐ ܫܘܝܢ ܒܦܘܪܫܢܐ ܠܟܠܗܝܢ ܡܦܠܓ ܥܘܕܪܢܐ ܕܐܝܟܢܐ ܕܐܦܠܐ ܚܕ ܓܢܣܐ ܡܢ ܗܿܢܝܢ ܒܡܚܝܠܘܬܐ ܕܟܝܢܗ ܢܫܬܠܡ ܘܢܐܒܕ ܘܗܟܡܢܐ ܕܝܢ ܘܐܦ ܠܘܩܒܠ ܫܘܚܠܦ̈ܐ ܕܥܕܢܐ ܡܠܒܫܢ ܐܢܝܢ ܒܟܣܝ̈ܬܐ ܕܣܥܪ̈ܐ ܥܒ̈ܝܛܐ ܕܡܢܗܝܢ ܘܒܡܫ̈ܟܐ ܩܫ̈ܝܐ ܕܣܦܩܝܢ ܕܢܟܣܢܐ ܕܣܬܘܐ ܘܕܚܘܡܐ ܢܟܠܘܢܿ ܘܢܬܟܣܘܢ ܕܘܕܥܠ ܐܪܥܐ ܢܣܬܡܟܢ ܘܢܬܢܝܚܢ ܕܠܝܠܐܝܬ ܥܒܝܕܢ ܕܬܫܘܝܬܐ ܕܡܢܗܝܢ ܬܚܬܝܗܝܢ ܡܣܬܒܪܐ ܕܐܝܬܝܗܿ ܘܠܡܢܗܝܢ ܕܩܠܝܠ ܢܘܠܕܢ ܡܛܬ ܐܢܝܢ ܐܘ ܡܛܠ ܕܠܐ ܒܥܓܠ ܡܬܨܝܕܢ ܐܘ ܡܛܠ ܕܢܓܝܪ ܙܒܢܗܝܢ ܗܿܢܝܢ ܕܝܢ ܕܕܠܝܠܐܝܬ ܡܬܬܨܝܕܢ ܘܠܚܫܚܬܐ ܕܟܠܝܘܡ ܡܫܠܡܢ ܒܡܘܕܠܢܘܬܐ ܣܓܝܐܬܐ ܣܦܩܢ ܕܢܬܢܛܪܢܿ ܘܐܦ ܣܝܒܪ̈ܬܐ ܐܚܪ̈ܢܝܐܝܬ ܠܚܕܐ ܚܕܐ ܡܢܗܝܢ ܘܠܟܠܗܝܢ ܡܦܪܢܣܢܘܬܐ ܕܠܐ ܚܣܡ ܡܛܝܒܐ ܗܟܐܢ ܓܝܪ ܐܦܠܐ ܥܩܪ̈ܐ ܗܿܢܘܢ ܕܡܣܬܒܪܝܢ ܕܩ̈ܛܘܠܐ ܐܢܘܢ . ܘܐܦܠܐ ܚܕ ܡܢܗܘܢ ܒܟܝܢܗ ܡܚܒܠܢܐ ܐܝܬܘܗܝ ܿ ܗܿܘ ܓܝܪ ܡܕܡ ܕܠܚܕ ܓܢܣܐ ܡܣܓܦ ܠܐܚܪܢܐ ܡܥܕܪ ܡܚܒܠܢܐ ܕܝܢ ܘܡܥܕܪܢ ܗܼܘ ܟܕ ܗܼܘ ܐܟܚܕܐ ܒܟܝܢܗ ܐܝܟܢܐ ܡܫܟܚܐ ܕܢܗܘܐ ܿ ܦܘܪܫܢܐ ܕܝܢ ܕܓܢ̈ܣܐ ܗܿܢܘܢ ܕܡܬܚܫܚܝܢܼ ܒܗܘܢܿ ܬܒܥ ܗܘܐ ܛܘܝܒܐ ܡܦܬܟܐ ܒܗܿܢܝܢ ܕܟܠ ܓܢܣ ܿ ܐܝܟܢܐ ܕܐܦ ܒܗܿܢܝܢ ܕܕܠܐ ܡܠܬܐ ܐܢܝܢ ܥܩܒܬܗ݀ ܕܡܠܬܐ ܬܬܚܙܐ ܒܢܡܘܣܗ ܕܒܪܘܝܐ ܠܝܬ ܓܝܪ ܡܢ ܗܿܢܝܢ ܐܦܠܐ ܚܕܐ ܕܠܐ ܝܕܥܐ ܗܘ ܕܥܗܢ ܠܗܿ ܿ ܘܐܦܠܐ ܡܛܠ ܕܚܝܘ̈ܬܐ ܐܢܝܢ ܘܟܝܢܗܝܢ ܕܠܐ ܡܠܬܐ ܗܘ ܿ ܐܝܟ ܣܝܒܪܬܐ ܡܬܪܣܝܢܝܬܐ ܠܗܿܘ ܡܕܡ ܕܩܛܘܠܐ ܗܘ ܢܣܒܐ ܿ ܐܠܐ ܠܘܬ ܗܿܘ ܕܒܥܘܕܪܢܗ ܗܘ ܘܕܬܪܣܝܬܗ ܚܕܐ ܚܕܐ 

<pb n="67"/>

ܡܢܗܝܢ ܩܪܒܐ ܿ ܐܠܘ ܓܝܪ ܟܠܗܘܢ ܥܩܪܐ ܘܟܠܗܘܢ ܣܥܪ̈ܐ ܠܟܠܗܝܢ ܥܗܢܝܢ ܗܘܘ ܿ ܒܨܝܪܐܝܬ ܡܬܚܙܐ ܗܘܐ ܢܡܘܣܗ ܕܒܪܘܝܐ . ܕܐܦ ܒܗܿܢܘܢ ܕܠܐ ܡܠܬܐ ܠܐ ܠܒܝܟ ܒܗܕܐ ܕܝܢ ܕܟܕ ܣܝܡ ܩܕܡܝܗܝܢ ܗܘ ܕܠܕ̈ܠܝܠܐ ܡܟܝܢܐ ܗܘ ܿ ܘܕܐܚܪ̈ܢܐ ܗܘ ܟܕ ܗܼܘ ܡܥܕܪܢܐ ܗܘ ܿ ܓܠܝܐܝܬ ܥܠ ܚܟܡܬܐ ܕܒܟܠ ܡܕܡ ܡܟܪܙ ܕܐܦ ܒܗܿܢܘܢ ܕܠܐ ܡܠܬܐ ܦܘܪܫܢ ܕܣܝܒܪ̈ܬܐ ܕܩܕܡܝܗܘܢ ܐܝܬ ܿ ܕܐܠܘ ܗܼܝ ܗܕܐ ܒܟܝܢܗܘܢ ܠܐ ܐܝܬܝܗܿ ܗܘܬ ܿ ܒܘܠܝܬܐ ܐܢܫ ܡܬܥܕܠ ܗܘܐ ܒܗܝܢ ܡܣ̈ܓܦܢܝܬܐ ܕܐܝܟ ܕܡܢ ܒܝܫܬܐ ܢܦܩܝܢ . ܘܐܢ ܕܝܢ ܡܩܕܡ ܗܘ ܘܐܦ ܒܚܝܘ̈ܬܐ ܒܟܝܢܗܝܢ ܦܘܪܫܢܐ ܕܚܫܚܬܗܝܢ ܘܚܕܐ ܚܕܐ ܡܢܗܝܢ ܡܕܡ ܕܥܗܢ ܠܗܿ ܓܒܝܐ ܘܠܩܛܐ ܓܠܝܐܝܬ ܟܠܗܘܢ ܥܩܪ̈ܐ ܘܣܥܪ̈ܐ ܚܫܚܝܢ ܐܢܘܢ ܐܦܢ ܠܐ ܠܟܠܗܝܢ ܦܬܟܝܐܝܬ ܕܝܢ ܩܕܡ ܗܿܢܘܢ ܕܡܦ̈ܬܟܐ ܐܢܘܢ ܒܟܠ ܓܢܣ ܣܝܡܝܢ ܀ ܀ ܀
</p>
</div>
<div type="section" n="45">
<head type="editorial">45</head>
<p xml:lang="syr">

ܬܬܚܒܫ ܗܟܝ ܘܬܬܒܛܠ ܒܗܢܐ ܐܣܟܡܐ ܐܦ ܗܼܝ ܩܛܪܓܢܘܬܗ ܕܡܢܝ ܫܢܝܐ ܕܡܩܛܪܓ ܠܥܩܪ̈ܐ ܗܿܢܘܢ ܕܡܬܐܡܪܝܢ ܩܛܘ̈ܠܐ ܿ ܗܿܘ ܕܐܬܦܪܣ ܕܒܟܠܡܕܡ ܢܬܥܕܠ ܿ ܗܟܢܐ ܓܝܪ ܐܦ ܥܠ ܦܪܙܠܐ ܘܥܠ ܢܘܪܐ ܡܕܓܠ ܿ ܘܐܦ ܒܗܿܢܝܢ ܕܕܝܢ ܕܠܩܘܒܠܐ ܥܿܒܕ ܕܗܿܢܝܢ ܕܨܿܒܐ ܿ ܟܕ ܓܝܪ ܡܩܛܪܓ ܠܗܝܠܐ ܗܝ ܕܣܪܝܩܐܝܬ ܒܕܗܿ ܒܫܢܝܘܬܗ . ܬܘܒ ܐܝܟ ܦܛܪܘܢܗܿ ܘܐܝܟ ܐܡܪ ܕܝܢܐ ܚܠܦܝܗܿ ܡܬܚܙܐ . ܕܠܗܿܢܘܢ ܕܡܛܠܩܝܢ ܠܗܿ ܠܗܝܠܐ ܐܝܟ ܕܠܒ̈ܝܫܐ ܣܢܐ ܠܗܘܢ ܦܪܙܠܐ ܓܝܪ ܘܢܘܪܐ ܙܪܝܥܝܢ ܐܢܘܢ ܒܐܪܥܐ ܡܢ ܒܪܘܝܐ ܿ ܐܫܬܟܚܘ ܕܝܢ ܒܝܕܥܬܗ ܕܒܪ ܐܢܫܐ ܒܡܦܝܣܢܘܬܐ ܕܐܠܗܐ . ܒܠܥܕ ܓܝܪ ܡܢ ܗܿܢܝܢ ܡܠܝܐܝܬ ܡܣܬܓܦ ܗܘܐ ܠܗ ܥܘܡܪܗܘܢ ܕܒܢܝ̈ ܐܢܫܐ ܐܦܢ ܓܝܪ ܡܟܝܢܝ̈ܬܐ ܡܢ ܡ̈ܢܝ ܐܣܬܒܪܝܢ ܒܗܿܝ ܕܡܚܒܠܢ ܓܘܫ̈ܡܐ ܕܒܗܝܢ ܢܦܠܝܢ ܣܓܝ ܝܬܝܪܐܝܬ ܡܗܢܝܢܝ̈ܬܐ ܘܡܥܕܪ̈ܢܝܬܐ ܡܫܬܟܚܢ ܡܛܠ ܚܫܚܬܗܝܢ ܕܐܠܨܐ ܘܡܬܒܥܝܐ ܠܟܠܡܕܡ. ܕܒܪ ܐܢܫܐ ܡܢ ܒܪܫܝܬ ܐܫܟܚܬ ܐܢܝܢ ܕܡܢ ܡܢܘ ܟܝ ܐܝܬܝܗܿ ܗܼܝ ܗܕܐ ܝܕܥܬܐ ܗܝ ܐܝܟ ܕܐܡܪ ܗܘ ܕܐܝܬܝܗ ܐܘ ܡܢ ܛܒܐܐܠܐ ܓܠܝܐ ܗܝ ܕܚܟܡܬܐ ܕܝܕܥܬܐ ܛܒܬܐ ܗܝ ܘܡܘܗܒܬܐ ܗܝ ܕܛܒܐ ܥܠ ܡܢ ܕܝܢ ܗܘ ܡܢ ܢܦܫܗ ܡܬܘܡ ܫܘܪ ܦܪܙܠܐ ܗܘ ܕܠܚܫܚܬܐ ܗܘ ܕܝܕܥܬܐ ܒܠܚܘܕ ܡܫܠܡ ܘܠܟܠ ܐܘܡܢ̈ܘܢ ܦܠܚ ܘܥܗܢ ܐܠܐ ܒܪ ܐܢܫܐ ܠܡ ܒܗ ܩܿܛܠ ܘܡܢܐ ܩܪܝܒܐ ܗܕܐ ܒܝܫܘܬ ܐܘܡܢܘܬܐ ܕܗܿܘ ܕܐܬܚܫܚ ܒܗ ܠܗ ܠܡܐܢܐ ܐܝܟܢܐ ܕܐܠܘ ܠܝܬ ܗܘܐ ܗܿܘ ܕܒܗܢܐ ܐܣܟܡܐ ܡܬܚܫܚ ܗܘܐ . ܠܐ ܡܣܬܒܪ ܗܘܐ ܦܪܙܠܐ ܕܐܝܬܘܗܝ ܒܝܫܐ ܐܢ ܓܝܪ ܢܨܒܐ ܩܛܘܠܐ ܕܩܛܠܐ ܢܣܥܘܪ 

<pb n="68"/>

ܢܦܝܫ ܕܝܢ ܡܢܗ ܕܣܘܥܪܢܐ ܠܐ ܟܝ ܓܠܝܐ ܗܝ ܕܗܼܘ ܨܒܝܢܐ ܣܥܪܗ ܠܥܒܕܐ ܘܠܦܪܙܠܐ ܕܠܐ ܣܟܠܘܬܐ ܗܘ ܗܟܢܐ ܗܟܝܠ ܐܦܢ ܢܣܥܘܪ ܠܐ ܗܘܐ ܦܪܙܠܐ ܗܘ ܥܠܬܐ . ܐܠܐ ܗܿܘ ܕܒܦܪܙܠܐ ܒܗܕܐ ܕܠܐ ܒܙܕܩܐ ܐܬܚܝܚ ܿ ܘܐܢ ܕܝܢ ܒܩܝܣܐ ܢܡܚܐ ܐܘ ܒܟܐܦܐ ܢܫܕܐ ܿ ܐܘ ܒܐܝܕܘ̈ܗܝ ܕܝܠܗ ܢܚܢܘܩ . ܬܘܒ ܐܦ ܠܗܿܢܝܢ ܒܝܫ̈ܬܐ ܩܿܪܐ . ܘܟܠ ܡܕܡ ܝܬܝܪܐܝܬ ܡܬܥܕܠ ܗܘ ܠܘܬ ܡܢܝ ܫܢܝܐ . ܘܠܐ ܡܬܥܕܠ ܒܗܿܘ ܕܒܫܪܪܐ ܗܼܘܝܘ ܥܠܬܐ ܕܐܝܬܘܗܝ ܡܕܥܐ . ܗܿܢܝܢ ܓܝܪ ܟܠܗܝܢ ܕܐܬܐܼܡܪ ܥܡ ܦܪܙܠܐ ܿ ܠܐ ܛܒ̈ܬܐ ܘܐܦܠܐ ܒܝܫ̈ܬܐ ܐܝܬܝܗܝܢ ܡܬܕܒܪܢ ܕܝܢ ܘܡܬܢܓܕܢ ܠܘܬ ܗܿܘ ܡܕܡ ܕܨܿܒܐ ܗܿܘ ܕܡܬܚܫܚ ܒܗܝܢ ܘܒܠܚܘܕ ܒܕܡܘܬ ܡܐܢܐ ܣܡܝܢ ܩܕܡܘܗܝ ܘܡܫܡܫܢ ܠܗܿܘ ܕܒܗܝܢ ܡܬܚܫܚ ܿ ܗܿܢܝܢ ܕܐܠܘ ܠܐ ܐܫܬܠܡܝܢ ܠܒܢܗܝ ܐܢܫܐ . ܐܦ ܠܐ ܐܘܡܢܘܬܐ ܗܘ ܗܢܐ ܒܪ ܐܢܫܐ ܣܿܥܪ ܗܘܐ ܘܐܦ ܠܐ ܚܫ̈ܚܬܐ ܗܿܢܝܢ ܣܓܝ̈ܐܬܐ ܕܠܐ ܚܣܡ ܡܢܗܝܢ ܐܝܬ ܗܘܝ ܠܗ ܿ ܘܗܕܐ ܬܘܒ ܕܪܒܐ ܕܠܐ ܡܫܟܚ ܗܘܐ ܕܢܬܒܚܪ ܘܢܬܒܩܐ ܒܡܝܬܪܘܬܐ ܒܗܿܝ ܓܝܪ ܕܠܝܬ ܗܘܐ ܠܗ ܡܐܢ̈ܐ ܕܣܝܡܝܢ ܘܩܪܝܒܝܢ ܩܕܡܘܗܝ . ܕܡܫܟܚܝܢ ܕܢܬܢܓܕܘܢ ܠܣܘܥܪܢܐ ܕܡܝܬܪܘܬܐ ܘܐܦ ܕܒܝܫܬܐ ܠܝܬ ܗܘܐ ܠܗܡܢܗ ܘܒܗ ܡܝܩܪܢܘܬܗܿ ܕܡܝܬܪܘܬܐ ܘܒܗܕܐ ܝܬܝܪܐܝܬ ܡܣܬܒܪ ܗܘܐ ܕܚܣܪ ܗܘ ܘܡܣܬܓܦ ܘܢܦܠ ܡܢ ܢܨܚܢܐ ܗܢܐ ܪܠܐ ܿ ܐܢ ܢܣܬܒܪ ܗܘܐ ܕܡܛܠ ܗܕܐ ܗܘ ܠܐ ܩܪܒ ܠܥܒ̈ܕܐ ܒܝܫ̈ܐ ܡܛܠ ܕܠܝܬ ܠܗ ܗܿܢܝܢ ܕܒܗܝܢ ܢܣܥܘܪ ܐܢܘܢ . ܗܿܘ ܓܝܪ ܕܡܠܝܐܝܬ ܠܐ ܣܥܪ ܒܛܝܠܐ ܗܘ ܿ ܘܕܠܐ ܬܫܒܘܚܬܐ ܗܘ ܿ ܐܠܐ ܚܙܝ ܠܡ ܐܝܟ ܕܐܡܼܪ ܡܢܐ ܓܕܫ ܡܢܐ ܕܝܢ ܝܬܝܪ ܓܕܫ ܡܢ ܗܿܘ ܕܐܠܨܐܝܬ ܗܘܐ ܼ ܡܘܬܐ ܓܝܪ ܠܐ ܗܘܐ ܒܝܕ ܩܛܘܠܐ ܐܫܬܟܚ ܿ ܐܠܐ ܡܢ ܒܪܘܝܐ ܐܬܓܼܙܪ ܿ ܘܐܢ ܕܝܢ ܐܢܫ ܢܬܒܛܠ ܠܗ ܕܠܦܪܙܠܐ ܘܠܩܝܣܐ ܘܠܟܐܦܐ ܘܠܢܘܪܐ ܘܠܡ̈ܝܐ ܘܠܗܿܢܝܢ ܕܐܟܘܬܗܝܢ ܕܐܝܟ ܕܒܝܫ̈ܬܐ ܥܒܕܢ ܢܟܣ ܿ ܘܫܘܪܝܗܝܢ ܢܪܦܐ ܕܡܐܢ̈ܐ ܐܢܝܢ ܘܒܠܚܘܕ ܠܗܿܘ ܡܕܡ ܕܓܕܫ ܒܗܝܢ ܐܡܿܪ ܐܢܐ ܠܡܘܬܐ ܢܥܕܘܠ . ܢܿܟܣ ܘܢܚܘܐ ܠܘܩܕܡ ܕܗܼܘ ܗܢܐ ܠܐ ܗܘܐ ܒܙܕܩܐ ܘܒܘܠܝܬܐ ܐܬܓܼܙܪ ܡܢ ܒܪܘܝܐ ܿ ܘܗܝܕܝܢ ܠܚܪܬܐ ܒܝܫ̈ܬܐ ܢܩܪܐ ܠܗܿܢܝܢ ܕܡܥܕܪܢ ܠܒܝܫܐ ܘܐܢ ܕܝܢ ܡܘܬܐ ܐܦ ܠܐ ܡܢ ܐܢܫ ܡܫܟܚܐ ܕܢܬܚܘܐ ܕܒܝܫܐ ܗܘ ܿ ܐܠܐ ܕܠܩܘܒܠܐ ܐܝܟܢܐ ܕܒܣܓܝ̈ܐܬܐ ܚܿܘܝܢܢ . ܕܡܥܕܪܢܐ ܐܝܬܘܗܝ ܐܝܟܢܐ ܠܐ ܝܬܝܪܬܐ ܗܝ ܘܒܛܠܬܐ ܗܝ ܗܕܐ ܕܠܗܿܢܘܢ ܕܒܗܘܢ ܓܕܫ ܡܘܬܐ ܠܗܿܢܝܢ ܐܝܟ ܕܒܝܫ̈ܐ ܐܢܘܢ ܒܟܝܢܗܘܢ ܢܩܛܪܓ . ܟܕ ܠܐ ܝܕܥܝܢ ܥܠ ܡܢܐ ܡܬܙܝܥܝܢ ܡܢ ܐܚܪ̈ܢܐ ܗܘ ܕܠܗ ܐܫܬܠܡܘ ܿ ܘܡܢ ܟܘܠܗ ܥܕܠܝܐ ܪ̈ܚܝܩܝܢ ܕܙܕܩ ܕܒܠܚܘܕ ܠܒܪ ܐܢܫܐ ܗܘ ܕܡܙܝܥ ܠܗܘܢ ܐܡܬܝ ܕܠܐ ܘܿܠܐ ܢܥܕܘܠ ܀ ܀ ܀
</p>
</div>
<div type="section" n="46">
<head type="editorial">46</head>
<p xml:lang="syr">

ܗܟܢܐ ܗܟܝܠ

<pb n="69"/>

ܒܫܪܪܐ ܐܬܚܼܙܝܬ ܕܠܝܬ ܡܕܡ ܡܢ ܗܿܢܝܢ ܕܒܒܪܝܬܐ ܕܐܝܬܘܗܝ ܒܝܫܐ . ܘܒܠܚܘܕ ܕܝܢ ܝܕܥܬܐܿ ܘܡܕܥܐ ܗܘ ܕܒܪ ܐܢܫܐ ܕܐܠܨܐܝܬ ܫܘܠܛܢܐ ܗܢܐ ܢܣܒ ܿ ܘܐܝܬ ܙܒܢ ܕܚܿܛܐ ܘܒܚܛܗ̈ܘܗܝ ܡܬܟܣܣ ܿ ܒܠܚܘܕ ܕܝܩܪ ܡܕܡ ܕܣܢܐ ܘܒܝܫ ܿ ܠܐ ܕܝܢ ܡܫܟܚ ܡܕܡ ܠܘܩܒܠ ܟܝܢܐ ܕܢܚܕܬ ܿ ܘܐܦ ܠܐ ܗܿܘ ܡܕܡ ܕܠܥܠ ܗܘ ܕܠܬܚܬ ܢܗܘܐ ܒܐܝܕܘܗ̈ܝ ܗܝ ܕܢܥܒܕ ܐܠܐ ܒܠܚܘܕ ܗܿܢܝܢ ܕܒܟܝܢܐ ܣܥܪ ܿ ܐܦܢ ܕܠܐ ܒܙܕܩܐ ܡܬܩܛܪ ܿ ܕܥܿܒܕ ܠܗܝܢ . ܐܟܙܢܐ ܕܩܛܠܐ ܕܡܘܬܐ ܗܘ ܗܘ ܒܟܝܢܐ ܣܥܪ . ܘܠܐ ܡܕܡ ܝܬܝܪ ܥܒܕ ܠܒܪ ܡܢ ܗܿܘ ܕܒܟܝܢܐ ܗܘ ܿ ܐܠܐ ܕܡܟܣ ܠܗܿܘ ܕܣܥܪܗ ܿ ܘܓܘܪܐ ܬܘܒ ܘܐܚܪ̈ܢܝܬܐ ܕܐܝܟ ܗܿܢܝܢ ܒܠܚܘܕ ܕܕܠܐ ܒܘܠܝܬܐ ܡܕܥܐ ܡܬܚܫܚ ܒܗܝܢ ܡܬܩܛܪ . ܠܘܩܒܠ ܕܝܢ ܟܝܢܐ ܗܘ ܕܓܙܝܪ ܡܢ ܒܪܘܝܐ ܡܕܡ ܕܢܚܕܬ ܠܓܡܪ ܠܐ ܡܫܟܼܚ ܐܝܟܢܐ ܕܕܠܐ ܫܘܚܠܦ ܿ ܟܕ ܠܐ ܡܬܥܒܪ ܢܗܘܐ ܐܝܬܘܗܝ ܘܡܩܘܐ ܬܚܘܡܗ ܘܛܟܣܗ ܕܗܿܘ ܕܒܪܝܗܝܢ ܠܟܝܢܐ . ܘܒܗܝܢ ܗܘ ܕܝܢ ܒܗܿܢܝܢ ܕܒܟܝܢܐ ܡܬܗܦܟܝܢ ܚܛܗ̈ܐ ܿ ܟܕ ܡܕܡ ܚܘܕܬܐ ܠܐ ܡܥܠܝܢ . ܐܠܐ ܒܠܚܘܕ ܕܠܗܿܘ ܕܣܿܥܪ ܠܗܘܢ ܡܟܣܝܢ ܕܒܨܒܝܢܗ ܗܘ ܚܿܛܐ . ܡܛܠ ܕܐܚܪܢܐܝܬ ܠܐ ܡܫܟܚ ܗܘܐ ܕܢܙܟܐ . ܐܠܘ ܠܐ ܕܐܝܬ ܗܘܐ ܒܘܫܠܛܢܗ ܐܦ ܗܕܐ ܕܠܩܘܒܠܐ ܕܟܕ ܒܨܒܝܢܗ ܥܿܪܩ ܡܢܗܿ ܩܢܐ ܘܗܼܘܐ ܒܡܝܬܪܘܬܐ . ܘܡܟܝܠ ܗܢܐ ܥܒܕܐ ܗܘ ܕܣܟܠܘܬܐ ܘܕܛܘܥܝܝ ܪܫܝܬܐ ܕܣܪܝܩܐܝܬ ܒܦܪܙܠܐ ܘܒܩܝܣܐ ܘܒܐܚܪ̈ܢܝܬܐ ܕܐܝܟ ܗܿܢܝܢ ܢܬܥܕܠ ܿ ܘܠܐ ܒܗܿܘ ܒܠܚܘܕ ܕܕܠܐ ܒܙܕܩܐ ܒܗܝܢ ܡܬܚܫܚ ܀ ܀ ܀
</p>
</div>
<div type="section" n="47">
<head type="editorial">47</head>
<p xml:lang="syr">

ܐܢ ܕܝܢ ܐܢܫ ܢܒܥܐܼ ܕܡܛܠ ܡܢܐ ܡܬܩܛܠ ܒܪ ܐܢܫܐ ܬܘܒ ܡܬܐܡܪܐ ܗܝ ܕܙܒ̈ܢܬܐ ܣܓܝ̈ܐܬܐ ܐܬܐܡܪܬ ܕܡܛܠ ܡܢܐ ܗܟܝܠ ܐܦܢ ܡܐܬ ܒܪ ܐܢܫܐ ܕܗܼܝ ܗܕܐ ܐ ܬܬܚܙܐ ܕܒܝܫܬܐ ܗܝ ܒܙܕܩܐ ܠܘܩܒܠ ܗܿܘ ܕܓܙܪܗ ܥܠܬܗ ܪܗܛܐ ܿ ܘܐܢ ܕܝܢ ܠܐ ܗܘܐ ܒܝܫܐ ܗܘܐ ܡܘܬܐ ܒܠܚܘܕ ܡܦܣܢܘܬܗ ܕܗܿܘ ܕܡܒܕܪ ܒܒܛܝܠܘܬܗ ܨ̈ܒܘܬܗܘܢ ܕܒܢ̈ܝ ܐܢܫܐ . ܬܫܬܐܠ ܕܡܛܠ ܡܢܐ ܒܪ ܐܢܫܐ ܒܐܣܟܡܐ ܕܩܛܠܐ ܢܦܠ ܿ ܒܗܿܘ ܕܠܐ ܗܘܐ ܒܝܫܐ ܗܘ ܒܟܝܢܗ ܡܘܬܐ ܘܡܫܬܟܚܐ ܗܼܝ ܗܕܐ ܕܒܥ̈ܠܠܬܐ ܣܓܝ̈ܐܬܐ ܕܟܠ ܓܢܣ . ܓܕܫܐ ܕܗܼܢܝܢ ܗܿܢܝܢ ܕܢܡܢܐ ܐܢܝܢ ܒܛܠܬܐ ܗܝ ܠܢ ܿ ܐܦ ܠܟܐܢܐ ܓܝܪ ܐܦ ܠܥܘܠܐ ܒܥ̈ܠܠܬܐ ܡܦܪ̈ܫܬܐ ܗܼܘ ܟܕ ܗܿܘ ܓܕܫ ܿ ܘܠܐ ܠܟܐܢܐ ܠܣܘܓܦܢܗ ܘܐܦ ܠܐ ܠܥܘܠܐ ܠܡܣܡ ܒܪܫܗ ܿ ܠܐ ܓܝܪ ܐܝܬܘܗܝ ܡܣܡ ܒܪܝܫܐ ܗܘ ܿ ܡܕܡ ܕܒܟܝܢܐ ܗܘ ܿ ܐܠܐ ܠܬܚܘܝܬܐ ܐܘ ܠܟܠܝܢܐ ܕܒܝܫ̈ܬܐ ܪ̈ܘܪܒܬܐ ܘܥ̈ܠܠܬܐ ܐܢܝܢ ܣܓܝ̈ܐܬܐ ܕܡܛܠ ܡܢܐ ܡܗܡܐ ܐܠܗܐ ܕܢܬܩܛܠ ܒܪ ܐܢܫܐ ܘܓܠܝܐ ܗܝ ܕܝܢ ܕܐܝܟܢܐ ܘܐܦܠܐ ܡܕܡ ܝܬܝܪ ܥܠ ܗܿܘ ܡܕܡ ܕܓܙܝܪ ܒܟܝܢܐܼ ܓܿܕܫ ܿ ܐܦܢ ܓܝܪ ܫܝܢ ܐܢܘܢ ܣܩܘܒ̈ܠܐ 

<pb n="70"/>

ܐܘ ܕܐܫܬܐ ܐܘ ܕܡܠܝܘܬܐ ܕܠܐ ܟܝܠܐ ܐܘ ܕܠܩܘܒܠܐ ܕܟܦܢܐ ܐܘ ܕܩܘܪܫܐ ܐܘ ܕܚܘܡܐ ܐܘ ܕܛܡܪܐ ܐܘ ܕܪܓܘܡܝܐ ܐܘ ܕܣܝܦܐ ܐܘ ܕܒܢܘܪܐ ܐܘ ܕܒܡ̈ܝܐ ܐܠܐ ܒܟܠܗܝܢ ܗܠܝܢ ܚܕ ܗܘ ܗܿܘ ܕܓܕܫ ܘܡܣܬܩܒܠ ܿ ܘܡܢܐ ܕܝܢ ܐܝܬܘܗܝ ܗܢܐ ܐܠܐ ܗܿܘ ܕܡܢ ܒܪܘܝܐ ܫܦܝܪ ܘܒܘܠܝܬܐ ܐܬܓܙܪ ܥܠ ܟܠܗ ܓܢܣܢܿ ܀ ܀ ܀
</p>
</div>
<div type="section" n="48">
<head type="editorial">48</head>
<p xml:lang="syr">

ܗܟܢܐ ܗܟܝܠ ܘܐܦ ܒܐܣܟܡ̈ܐ ܐܚܪ̈ܢܐ ܣܓܝ̈ܐܐ ܡܬܚܙܝܐ ܗܝ ܕܠܝܬ ܡܕܡ ܒܒܪܝܬܐ ܕܒܝܫܐ ܗܘ . ܘܐܦܠܐ ܡܕܡ ܡܢ ܡܕܒܪܢܘܬܐܐܠܗܝܬܐ ܕܕܥܕܠܝܐ ܗܘ ܐܠܐ ܟܠ ܡܕܡ ܒܚܟܡܬܐ ܫܒܝܚܬܐ ܕܠܐ ܡܬܡܠܠܐ ܗܼܘܐ ܘܐܬܒܪܝ ܘܒܒܛܝܠܘܬܐ ܕܠܐ ܡܬܡܠܠܐ ܡܬܕܒܪ ܐܝܟܢܐ ܕܠܐ ܬܗܘܐ ܕܠܝܠܐ ܕܬܕܪܟ ܝܕܥܬܐ ܕܗܿܢܝܢ ܛܒ̈ܬܐ ܘܕܗܿܢܝܢ ܕܡܣܬܒܪܢ ܡܟܐܒܢ̈ܝܬܐ ܐܦܠܐ ܓܝܪ ܙܕܩ ܗܘܐ ܐܝܟ ܕܕܡܝܐ ܕܠܟܡܕܡ ܐܬܘ̈ܬܐ ܘܢܝܫ̈ܐ ܕܚܟܡܬܗܕ ܐܠܗܐ ܢܬܕܪܟܢ . ܘܗܿܝ ܝܕܥܬܐ ܟܣܝܬܐ ܕܠܐ ܡܬܕܪܟܐ ܕܚܟܡܬܗ ܕܐܠܗܐ ܢܬܕܟܪܢ . ܘܗܿܝ ܝܥܕܬܐ ܟܣܝܬܐ ܕܠܐ ܡܬܕܟܪܐ ܘܠܐ ܡܬܡܠܠܐ ܒܟܠܡܕܡ ܥܪܛܠܐܝܬ ܩܕܡ ܒܢ̈ܝ ܐܢܫܐ ܬܗܼܘܐ ܐܝܬܝܗܿ ܿ ܡܐ ܕܐܦ ܠܒܪ ܐܢܫܐ ܡܿܠܟܐ ܐܘ ܡܕܒܪܢܐ ܐܝܬ ܠܗ ܒܙܒܢ ܣܓܝ̈ܐܐ ܚܘܫܒ̈ܐ ܘܨܒ̈ܝܢܐ ܕܟܣܝܢ ܐܝܟܢܐ ܕܐܦ ܗܿܝ ܕܡܣܬܥܪܐ ܠܐ ܬܗܼܘܐ ܐܝܬܝܗܿ ܓܠܝܐܝܬ ܒܐܝܿܕܐ ܡܠܬܐ ܘܡܛܠ ܡܢܐ ܡܣܬܥܪܐ ܠܐ ܗܘܐ ܕܬܕܡܘܪܬܐ ܗܝ ܗܟܝܠ ܗܕܐ . ܕܐܢ ܒܢ̈ܝ ܐܢܫܐ ܠܐ ܣܦܩܝܢ ܠܡܠܬܐ ܕܥܠ ܟܠܗܿ ܡܕܒܪܢܘܬܬܗ ܕܐܠܗܐ ܗܿܢܝܢ ܕܙܕܩ ܠܗܘܢ ܕܐܦ ܕܠܐ ܥܘܩܒܐ ܣܓܝܐܐ ܢܫܬܥܒܕܘܢ ܘܢܫܬܩܘܢ ܘܠܐ ܠܓܡܪ ܢܡܪܕܘܢ ܥܠ ܡܕܒܪܢܘܬܐ ܟܣܝܬܐ ܕܠܐ ܡܬܡܠܠܐ . ܙܒܢ̈ܬܐ ܓܝܪ ܣܓܝ̈ܐܬܐ ܐܦ ܠܐ ܠܐܘܡܢܐ ܐܘ ܕܒܢܝܘܬܐ ܐܘ ܕܬܘܩܢܐ ܕܐܠܦܐ ܐܘ ܕܩܝܢܝܘܬܐ ܗܘ ܕܐܝܬܘܗܝ ܝܕܘܥܐ ܡܛܠ ܕܢܟܦܝܢ ܐܢܚܢܢ ܡܢܗ ܡܥܩܒܝܢ ܐܢܚܢܢ ܠܗ ܡܐ ܕܥܒܿܕ ܚܕܐ ܚܕܐ ܡܢ ܗܿܢܝܢ ܕܗܘ ܕܝܕܥ ܐܠܐ ܡܗܝܡܢܝܢ ܐܢܚܢܢ ܠܢܣܝܢܐ ܘܡܟܬܪܝܢ ܐܢܚܢܢ ܕܠܗ ܠܥܒܕܐ ܢܚܙܐ ܿ ܘܡܫܟܚܐ ܕܒܙܒܢ ܐܦܢ ܢܬܥܒܪ ܐܢܚܢܢ ܠܐ ܡܪܓܫܝܢ ܐܢܚܢܢ ܿ ܡܢܐ ܗܟܝܠ ܢܐܡܪ ܥܠ ܗܿܝ ܚܟܡܬܐ ܕܐܠܗ ܿ ܕܪܡܐ ܘܡܥܠܝܐ ܡܢ ܟܘܠܗܿ ܝܕܥܬܐ ܗܝ ܕܙܕܩ ܠܢ ܕܐܢ ܝܕܥܝܢ ܐܢܚܢܢ ܘܡܕܪܟܝܢ ܐܢܚܢܢ . ܘܐܢ ܠܐ ܝܕܥܝܢ ܐܢܚܢܢ ܘܠܐ ܡܕܪܟܝܢ ܐܢܚܢܢ ܢܬܗܪ ܒܗܿ ܘܢܬܕܡܪ ܘܢܝܩܪܝܗܿ ܿ ܀ ܀ ܀ 
</p>
</div>
<div type="section" n="49">
<head type="editorial">49</head>
<p xml:lang="syr">

ܐܢ ܕܝܢ ܐܢܫ ܡܛܠ ܕܠܐ ܡܕܪܟ ܡܠܬܐ ܕܥܠ ܣܓܝ̈ܐܬܐ ܗܿܢܝܢ ܕܡܢ ܐܠܗܐ ܗܿܘܝܢ ܿ ܢܣܬܚܦ ܘܢܦܠ ܒܡܣܡ ܒܪܥܝܢܐ ܒܝܫܐ ܕܛܘܥܝܝ ܕܠܘܩܒܠ ܐܠܗܐ ܿ ܕܘܝܐ ܗܘ ܡܢ ܟܠ ܗܢܐ ܘܣܓܝ ܕܠܐ ܪܥܝܢܐ ܗܘ ܿ ܕܒܗܿ ܒܣܡܝܘܬܐ ܕܠܐ ܝܕܥܬܗ ܐܝܟ ܗܕܝܐ ܡܬܚܫܚ ܐܟܙܢܐ ܕܐܦ ܗܢܐ ܡܿܢܝ ܕܫܢܝܘܬܐ ܩܫܝܬܐ ܘܡܪܝܪܬܐ ܠܘܩܒܠ ܗܿܢܘܢ ܕܡܬܛܦܝܣܝܢ ܠܗ ܐܬܦܪܣ ܕܡܛܠ ܕܠܐ ܐܕܪܟ ܒܐܝܢܐ ܐܣܟܡܐ ܨ̈ܒܘܬܐ ܕܝܠܢ ܕܒܢ̈ܝ ܐܢܫܐ ܡܬܕܒܪܢ ܪܫܢܘܬܐ ܕܬܪ̈ܬܝܢ ܕܠܐ ܫܘܪܝ ܕܒܝܫܬܐ ܒܕܐ 

<pb n="71"/>

ܘܐܡܿܪ . ܐܝܟܢܐ ܕܐܦ ܒܗܿܢܝܢ ܕܠܥܠ ܒܪܘܡܐ ܢܟܫܠ . ܘܗܿܢܝܢ ܕܠܬܚܬ ܠܐ ܢܫܒܘܩ ܕܢܕܥܘܢ ܕܗܿܢܝܢ ܟܠܗܝܢ ܠܘܩܒܠ ܐܠܗܐ ܕܟܠ ܒܕܐ ܘܡܓܕܦ ܿ ܕܒܗܝܢ ܠܛܝܒܘܬܗ ܘܠܡܣܝܒܪܢܘܬܗ ܕܣܝܒܪ ܒܝܫܘܬܗ ܡܟܪܙ ܿ ܦܠܓ ܐܢܝܢ ܓܝܪ ܠܗܿܢܝܢ ܕܐܠܗܐ ܘܣܓܝ̈ܐܬܐ ܡܢܗܝܢ ܣܡ ܐܢܝܢ ܡܢ ܗܿܝ ܒܝܫܬܐ ܕܠܐ ܐܝܬܝܗܿ ܿ ܕܒܟܠ ܡܕܡ ܓܡܝܪܐܝܬ ܢܓܕܦ ܥܠ ܒܪܘܝܐ . ܕܐܡܿܪ ܕܒܪܘܟܒܐ ܘܒܚܘܠܡܢܐ ܕܒܝܫܬܐ ܨ̈ܠܘܬܐ ܬܩ̈ܢܬܐ ܕܡܢ ܐܠܗܐ ܐܝܬܝܗܝܢ ܀ ܀ ܀ 
</p>
</div>
<div type="section" n="50">
<head type="editorial">50</head>
<p xml:lang="syr">

ܡܢܐ ܗܟܝܠ ܐܿܡܪ ܟܝ ܥܠ ܪܫܝܘܬܐ ܕܓܘܫܡ̈ܐ ܐܪ̈ܒܥܐ ܓܝܪ ܗܘܿܝܢ ܗܿܢܝܢ ܕܡܥܕܝܢ ܕܢܩܪܘܢ ܐܢܘܢ ܐܣܛܘܟܣ̈ܐ ܐܪ̈ܒܥܐ ܗܿܢܝܢ ܕܣܩܘܒܠܐ ܕܚܕ̈ܕܐ ܐܝܬܝܗܘܢ ܘܪܘܪܒܐܝܬ ܐܝܬܝܗܘܢ ܕܠܩܘܒܠܐ ܿ ܘܠܝܬ ܕܝܢ ܚܕ ܡܢ ܗܿܢܝܢ ܕܡܫܟܚ ܕܗܼܘ ܡܢܗ ܘܒܗ ܒܠܚܘܕܘܗܝ ܢܫܡܠܐ ܡܕܡ . ܡܢܐ ܓܝܪ ܐܝܬܘܗܝ ܝܒܝܫܐ ܒܠܥܕ ܪܛܝܒܐ . ܐܘ ܡܢܐ ܐܝܬܘܗܝ ܚܡܝܡܐ ܒܠܥܕ ܩܪܝܒܐ . ܐܢ ܗܟܝܠ ܚܘܛܢܐ ܕܫܠܡܘܬܐ ܕܗܿܢܝܢ ܕܠܩܘܒܠܐ ܥܿܒܕ ܘܓܿܡܪ . ܓܘܫ̈ܡܐ ܐܝܠܝܢ ܕܡܢ ܗܿܢܝܢ ܐܪ̈ܒܥܐ ܣܿܐܡ ܗܘ ܗܿܘ ܕܐܝܬܗܝܘܢ ܕܒܝܫܬܐ ܘܐܝܠܝܢ ܐܝܬܝܗܘܢ ܕܛܒܐ ܿ ܐܢ ܓܝܪ ܒܟܠܡܕܡ ܡܘܙܓܐ ܕܛܒܐ ܘܕܒܝܫܐ ܒܕܐ ܘܐܿܡܪ ܡܢ ܩܛܝܪ ܢܦܠܓ ܠܬܪܝܢ ܗܿܢܝܢ ܐܪ̈ܒܥܐ . ܘܐܦ ܗܢܘܢ ܗܠܝܢ ܐܘ ܫܘܝܐܝܬ ܢܿܦܪܫ ܿ ܐܘ ܬܠܬܐ ܠܘܩܒܠ ܚܕ ܢܿܦܪܫ ܐܠܐ ܐܝܢܐ ܕܗܼܘ ܡܢܗܘܢ ܕܢܣܝܡ ܕܡܢ ܛܒܐ ܗܘ ܿ ܡܫܬܟܚ ܠܗ ܐܦ ܗܼܘ ܗܿܘ ܕܗܿܘ ܡܢܗ ܘܒܗ ܡܫܟܚ ܗܘ ܕܢܣܓܦ ܘܢܟܐ . ܠܝܬ ܓܝܪ ܚܕ ܡܢ ܗܠܝܢ ܐܪ̈ܒܥܐ ܕܟܕ ܠܐ ܡܙܝܓ ܿ ܠܐ ܗܘ ܡܟܝܢܐ ܗܘ ܿ ܗܟܢܐ ܕܐܦ ܒܗ ܒܡܘܓܗܘܢ ܗܘ ܕܥܿܠܒ ܥܠܬܐ ܗܘܐ ܠܚܘܒܠܗ ܕܓܘܫܡܐ . ܐܝܟܢܐ ܕܗܿܢܘܢ ܕܒܗܿܢܝܢ ܡܦܣܝܢ ܐܡܪܝܢ . ܐܢ ܗܟܝܠ ܗܼܘ ܚܡܝܡܐ . ܗܘ ܡܢܗ ܘܠܗ ܡܘܩܕܢܐ ܗܘ ܿ ܘܗܿܘ ܩܪܝܪܐ ܡܩܪܢܐ ܗܘ ܿ ܘܐܦ ܝܒܝܫܐ ܡܝܒܫܢܐ . ܘܪܛܝܒܐ ܡܪܛܒܢܐ ܿ ܐܝܢܐ ܡܢ ܗܿܢܝܢ ܣܐܡ ܗܘ ܗܢܐ ܡܛܥܝܢܐ ܕܐܝܬܘܗܝ ܕܐܠܗ . ܗܘ ܓܝܪ ܟܠܗ ܓܘܫܡܐ ܡܘܙܓܐ ܕܡܢ ܗܿܢܝܢ ܐܝܬ ܒܗ ܿ ܐܝܟ ܕܒܘܠܝܬܐ ܕܡܛܠ ܗܕܐ ܡܪܟܒܐ ܗܘ ܘܩܐܡ ܒܩܢܘܡܐ ܿ ܘܗܿܢܘܢ ܕܡܢܗܘܢ ܗܘ ܡܘܙܓܐ ܕܢܗܘܐ ܐܝܬܘܗܝ ܚܕ ܚܕ ܡܢܗܘܢ ܡܡܙܓܐ ܠܐ ܟܫܟܚܐ . ܘܡܟܝܠ ܠܝܬ ܡܠܬܐ ܥܠ ܗܕܐ . ܕܚܕ ܚܕ ܡܢܗܘܢ ܕܗܠܝܢ ܐܣܛܘܟ̈ܣܐ ܢܦܠܓܗܿ ܠܬܪ̈ܬܝܢ ܪ̈ܫܢܘܬܐ ܕܠܩܘܒܠܐ ܘܡܘܙܓܐ ܕܚܕ ܚܕ ܡܢܗܘܢ ܢܣܒܪ ܐܝܢܐ ܓܝܪ ܪܘܟܒܐ ܡܫܟܚ ܗܘ ܛܥܝܐ ܕܢܬܦܪܣ . ܠܝܒܝܫܐ ܘܐܝܢܐ ܬܘܒ ܡܘܙܓܐ ܠܢܘܪܐ ܗܝ ܕܠܐ ܡܙܝܓܐ ܐܝܘ ܐܝܢܐ ܚܘܠܛܢܐ ܠܩܪܝܪܐ ܗܘ ܕܒܟܘܠܗ ܩܪܝܪܐ ܐܝܬܘܗܝ . ܒܗܿ ܕܝܢ ܒܕܡܘܬܐ ܘܐܦ ܠܪܛܝܒܐ ܿ ܒܚܕܐ ܐܢܘܢ ܓܝܪ ܕܡܘܬܐ ܓܠܝܐܝܬ ܘܟܕ ܠܐ ܡܬܦܣܩܝܢ ܗܼܢܘܢ ܗܠܝܢ ܐܝܬܝܗܘܢ ܘܡܟܝܠ ܚܕ ܚܕ ܡܢܗܘܢ ܕܗܠܝܢ ܐܦܠܐ ܡܬܩܝܡ ܩܢܘܡܗ ܿ ܗܘ ܡܢܗ ܘܠܗ 

<pb n="72"/>

ܐܠܐ ܥܡ ܚ̈ܕܕܐ ܗܘ ܐܝܬ ܠܗܘܢ ܗܕܐ ܕܗܼܘܘ ܐܝܬܝܗܘܢ ܀ ܀ ܀
</p>
</div>
<div type="section" n="51">
<head type="editorial">51</head>
<p xml:lang="syr">

ܫܢܝܘܬܐ ܗܟܝܠ ܪܒܬܐ ܿܘܩܫܝܬܐ ܡܫܬܢܐ . ܡܐ ܕܥܠ ܢܘܪܐ ܐܡܿܪ ܕܡܕܡ ܡܢܗܿ ܠܡ ܐܝܬܘܗܝ ܕܛܒܐ ܘܡܕܡ ܕܒܝܫܬܐ ܘܡܢ ܩܛܝܪ ܕܗܼܝ ܗܕܐ ܢܥܒܕ ܡܬܐܠܨ ܐܦ ܥ ܗܿܢܝܢ ܐܚܪ̈ܢܐ ܐܣܛܘܟ̈ܣܐ ܘܢܦܠܓ ܗܢܘܢ ܕܠܐ ܡܩܒܠܝܢ ܦܘܠܓܐ . ܝܒܝܫܐ ܓܝܪ ܟܘܠܗ ܒܟܘܠܗ ܝܒܝܫܐ ܗܘ ܿ ܘܗܿܝ ܝܒܝܫܘܬܐ ܫܦܝܐ ܗܝ ܘܦܫܝܛܐ ܘܒܚܕܐ ܗܝ ܕܡܘܬܐ ܒܠܚܘܕ ܘܩܪܝܪܐ ܐܦܠܐ ܠܦܘܪܣܐ ܕܦܘܠܓܐ ܡܫܟܚ ܕܢܐܬܐ ܕܚܕ ܗܘ ܘܫܦܝܐ ܘܦܫܝܛܐ ܐܝܬܘܗܝ ܒܟܠܗ . ܗܟܐ ܕܝܢ ܘܐܦ ܪܛܝܒܐ ܘܡܢܐ ܕܠܩܘܒܠܐ ܡܢ ܒܝܫܬܐ ܡܢܐ ܕܐܦ ܠܐ ܦܘܠܓܐ ܡܩܒܠܐ ܿ ܡܛܠ ܕܐܦ ܠܐ ܡܘܙܓܐ ܩܒܠܬ ܿ ܕܗܼܝ ܒܗ ܕܠܐ ܡܘܙܓܐ ܗܝ ܓܘܫܡܐ ܓܝܪ ܕܡܬܡܙܓ ܐܦ ܡܬܦܠܓ ܐܝܟ ܕܒܦܘܪܣܐ . ܐܣܛܘܟܣܐ ܕܝܢ ܗܘ ܕܠܐ ܘܐ ܡܡܙܓܐ ܗܘ ܿ ܐܝܟܢܐ ܡܫܟܚܐ ܕܢܣܬܒܪ ܕܡܢ ܕܠܩܘܒܠܐ ܡܡܙܓ ܘܡܪܟܒ ܿ ܘܐܝܕܐ ܕܝܢ ܐܦ ܕܠܩܘܒܠܐ ܡܫܟܚ ܐܢܫ ܕܢܬܚܫܒ ܥܠ ܢܘܪܐ ܗܝ ܕܠܐ ܡܡܙܓܐ ܿ ܐܢ ܗܟܝܠ ܚܕ ܚܕ ܡܢܗܘܢ ܡܟܝܢܐ ܗܘ ܒܟܠܗ ܗܘ ܡܢܗ ܘܠܗ ܿ ܘܐܦ ܠܐ ܚܕ ܡܢܗܘܢ ܐܝܟ ܡܠܬܗ ܕܗܿܘ ܫܢܝܐ . ܥܗܢ ܘܙܕܩ ܠܛܒܐ ܐܠܐ ܟܠܗܘܢ ܢܬܣܝܡܘܢ ܕܒܝܫܬܐ ܘܠܐ ܕܝܢ ܐܝܬܝܗܘܢ ܓܘܫܡ̈ܐ ܡܪܟܒܐ ܡܢ ܬܪ̈ܝܗܘܢ ܗܕܐ ܕܢܘܟܪܝܐ ܗܝ ܠܫܪܒܗ ܕܡܢܝ ܀ ܀ ܀
</p>
</div>
<div type="section" n="52">
<head type="editorial">52</head>
<p xml:lang="syr">

ܘܐܝܟܢܐ ܕܝܢ ܡܣܬܒܪܐ ܠܗ ܗܕܐ ܕܡܢܗܿ ܠܡ ܕܢܘܪܐ ܐܝܬܘܗܝ ܡܐܣܝܢܐ ܘܡܬܪܣܝܢܐ ܗܘ ܡܕܡ ܕܡܢ ܛܒܐ ܗܘ ܘܡܢܗ ܡܘܒܕܢܐ ܘܡܘܩܕܢܐ ܗܘ ܕܡܢ ܒܝܫܬܐ ܗܘ ܐܠܐ ܐܢ ܐܦ ܡܘܙܓܐ ܕܓܘܫܡ̈ܐ ܓܡܢ ܛܒܐ ܘܡܢ ܒܝܫܐ ܫܢܝܐܝܬ ܒܕܐ ܘܐܡܪ ܕܗܼܝ ܗܕܐ ܕܣܒܪ ܡܬܐܠܨ ܕܢܦܠܓ ܠܛܒܐ ܡܢ ܗܿܢܝܢ ܐܪ̈ܒܥܐ ܐܣܛܘܟ̈ܣܝܢ ܐܝܠܝܢ ܕܨܿܒܐ ܡܫ̈ܠܡܢܐ ܟܕ ܠܐ ܦܠܝܓܝܢ ܐܝܟ ܕܐܝܬܝܗܘܢ ܒܟܝܢܗܘܢ ܘܡܬܚܙܐ ܠܗ ܕܡܘܕܐ ܕܐܝܬ ܗܘ ܐܦ ܡܿܢ ܐܠܗ ܗܘ ܡܕܡ ܕܠܐ ܡܡܙܓ ܿ ܕܗܼܘ ܡܢܗ ܘܠܗ ܡܟܝܢܐ ܗܘ ܘܡܦܠܓ ܕܝܢ ܗܼܘ ܗܢܐ ܣܟܠܐ ܕܠܐ ܪܥܝܢܐ ܟܝܢܗܿ ܕܢܘܪܐ ܗܘ ܕܠܐ ܡܬܦܠܓ ܘܐܿܡܪ ܕܐܚܪܝܢ ܗܘ ܡܢܬܐ ܡܢܗܿ ܡܐܣܝܢܐ ܘܐܚܪܢ ܗܘ ܡܢܬܗܿ ܡܘܩܕܢܐ ܘܠܐ ܡܬܒܝܢ ܒܪܒܪܝܐ ܕܐܝܟܢܐ ܒܗ ܗܘ ܒܚܘܫܚܐ ܐܝܬ ܦܘܠܓܐ . ܘܠܐ ܗܘܐ ܒܗ ܒܟܝܢܗ݀ ܕܢܘܪܐ ܩܪܝܒܘܬܗܿ ܓܝܪ ܕܝܠܗܿ ܕܢܘܪܐ ܕܠܐ ܡܫܘܚܬܐ ܡܟܝܢܝܬܐ ܗܝ . ܪܚܝܩܘܬܗܿ ܕܝܢ ܕܒܡܫܘܚܬܐ ܫܘܬܦܘܬܐ ܡܥܕܪܢܝܬܐ ܥܒܕܐ ܘܐܚܢܝܐܝܬ ܕܝܢ ܐܦ ܗܝ ܡܘܩܕܢܘܬܗܿ ܕܢܘܪܐ ܒܠܚܘܕܝܗ ܿܐܠܨܐ ܗܝ ܘܡܬܒܥܝܐ ܕܗܼܝܝ ܐܝܬܝܗܿ ܢܘܪܐ ܗܝ ܓܝܪ ܡܦܝܐ ܘܡܦܫܪܐ ܗܿܢܝܢ ܕܐܠܨܐܝܬ ܠܚܫܚܬܐ ܠܗܿ ܡܬܩܪܒܢ ܗܟܢܐ ܕܡܕܡ ܐܚܪܝܢ ܠܐ ܐܝܬܝܗܿ ܢܘܪܐ ܐܠܐ ܡܘܩܕܢܘܬܐ 

<pb n="73"/>

ܘܡܕܡ ܐܚܪܝܢ ܠܐ ܐܝܬ ܕܐܠܨܐ ܘܡܬܒܥܝܐ ܐܠܐ ܗܼܝ ܗܕܐ ܗܘ ܕܝܢ ܣܪܩܐܝܬ ܠܢܘܪܐ ܡܨܥܪ ܡܛܠ ܕܝܬܝܪܐܝܬ ܟܦܘܪܐ ܗܘ ܿ ܒܗܿܢܝܢ ܛܝܒ̈ܘܬܐ ܕܡܢ ܠܘܬ ܒܪܘܝܐ ܕܟܘܠ ܀ ܀ ܀
</p>
</div>
<div type="section" n="53">
<head type="editorial">53</head>
<p xml:lang="syr">

ܘܐܢ ܕܝܢ ܐܢܫ ܢܣܝܡ ܕܐܪ̈ܒܥܬܝܗܘܢ ܗܿܢܝܢ ܐܣܛܘܟ̈ܣܐ ܠܒܝܫܬܐ ܙܕܩܝܢ ܐܝܟܐܢ ܗܿܢܝܢ ܕܕܠܩܘܒܠܐ ܐܝܬܝܗܘܢܿ ܡܣܬܒܪܝܢ ܕܡܢ ܚܕ ܟܝܢܐ ܐܢܘܢܿ ܐܢ ܓܝܪ ܡܢܗ ܗܘ ܕܗܕܐ ܚܡܝܡܐ ܩܪܝܪܐ ܡܢ ܐܚܪܢܐ ܗܘ ܓܒܐ . ܐܘ ܕܠܩܘܒܠܐ ܐܚܪܢܐܝܬ ܘܗܟܢܐ ܬܘܒ ܐܦ ܥܠ ܗܿܘ ܐܚܪܢܐ ܙܘܓܐ ܘܡܟܝܠ ܐܦܠܐ ܩܿܐܡ ܡܘܙܓܗܘܢ ܕܐܣܛܘܟ̈ܣܐ ܐܝܟ ܗܢܐ ܫܪܒܐ ܕܐܝܟ ܗܟܢܐ ܘܐܢ ܕܝܢ ܠܦܘܪܣܗܿ ܕܒܝܫܬܐ ܢܣܝܡ ܬܘܩܢܐ ܕܐܪ̈ܒܥܬܝܗܘܢ ܘܫܟܚܬܗܘܢ ܡܫܬܟܚܐ ܠܗܿ ܕܛܒ ܣܓܝ ܚܟܝܡܐ ܗܝ ܒܝܫܬܐ ܗܝ . ܕܝܕܥܬܐ ܘܒܘܝܢܐ ܠܐ ܩܢܝܐ ܐܝܟܢܐ ܕܐܦ ܬܕܡܘܪܬܐ ܪܒܬܐ ܘܒܪܘܝܘܬܐ ܬܣܒ ܠܗܿ ܐܢ ܝܕܥܬ ܕܒܐܝܢܐ ܐܣܟܡܐ ܡܫܟܚ ܕܢܩܘܡ ܓܘܫܡܐ ܀ ܀ ܀
</p>
</div>
<div type="section" n="54">
<head type="editorial">54</head>
<p xml:lang="syr">

ܡܛܠ ܕܝܢ ܕܠܫܡܫܐ ܡܫܒܚ ܿ ܘܕܠܐ ܐܝܬܘܗܝ ܐܝܟ ܕܣܒܪ ܒܚܘܠܛܢܐ ܕܒܝܫܬܐ ܐܡܪ ܿ ܢܩܪܘܒ ܘܐܦ ܥܠܘܗܝ ܕܫܡܫܐ ܒܪܚܡܬ ܫܪܪܐ ܘܢܚܙܐ ܡܫܬܟܚ ܠܗ ܓܝܪ ܕܐܝܬܘܗܝܡܢ ܚܕ ܡܢ ܐܪ̈ܒܥܐ ܐܣܛܘܟ̈ܣܐ ܐܡܿܪ ܐܢܐ ܕܝܢ ܡܢ ܐܝܬܘܬܐ ܚܡܝܡܬܐ ܠܐ ܓܝܪ ܡܟܐ ܠܗܠܝܢ ܕܣܝܡܝܢ ܬܚܘܬܘܗܝ ܒܠܚܘܕ ܕܝܢ ܡܚܡ ܠܗܿ ܠܗܕܐ ܐܝܟܢܐ ܕܒܕܡܘܬ ܟܘܝܐ ܬܣܬܒܪ ܕܐܝܬܝܗܿ ܪܟܬܗܿ ܬܚܝܬ ܪ̈ܓܠܝܗܘܢ ܕܗܿܢܘܢ ܕܒܚܦܝܝܘܬܐ ܥܠܝܗܿ ܕܪܟܝܢ ܙܒܢܗܬܐ ܕܝܢ ܣܓܝ̈ܐܬܐ ܐܦ ܒܫܠܗܒܝܬܗ ܕܫܡܫܐ ܢܦܼܠܘ ܒܢܗܝ ܐܢܫܐ ܘܡܢ ܚܘܡܗ ܣܓܝܐܐ ܐܬܚܒܠܘ ܿ ܕܠܐ ܐܫܟܚܘ ܒܩܘܪܒܐ ܗܘ ܡܿܕܡ ܕܒܗ ܡܬܒܝܐܝܢ ܗܘܘ ܿ ܡܘܟܡ ܕܝܢ ܘܐܦ ܠܓܘܫܡ̈ܐ ܘܡܘܩܕ ܘܓܠܝܐܝܬ ܣܘܥܪܢܗܿ ܿ ܕܢܘܪܐ ܣܿܥܪ ܿ ܗܿܢܘ ܕܝܢ ܡܘܠܕܢܐ ܐܝܬܘܗܝ ܕܝܠܗܿ ܕܢܘܐ . ܐܢ ܐܢܫ ܡܝ̈ܐ ܒܡܐܿܢܐ ܕܙܓܘܓܝܬܐ ܠܩܘܒܠܗ ܢܩܪܒ ܿ ܡܬܟܢܫ ܓܝܪ ܒܕܝܟܘܬܗܘܢ ܘܒܢܗܝܪܘܬܗܘܢ ܕܡ̈ܝܐ . ܘܐܦ ܕܙܓܘܓܝܬܐ ܥܘܙܐ ܕܙܠܝܩܗ ܕܫܡܫܐ ܘܐܠܨܐܝܬ ܢܿܦܩ . ܘܕܩܪܒ ܠܡܕܡ ܕܕܠܝܠܐܝܬ ܠܒܟܐ ܒܗ ܿ ܢܘܪܐ ܒܪܫܥܬܗ ܡܘܠܕ ܢܘܪܐ . ܘܓܠܝܐܝܬ ܡܦܝܣ ܠܡܢ ܕܠܐ ܣܓܝ ܨܿܒܐ ܕܢܬܚܪܐ ܕܒܕܡܘܬܐ ܕܢܘܪܐ ܐܝܬܘܗܝ ܗܘ ܫܡܫܐ ܘܡܢ ܥܒ̈ܕܐ ܢܗܝܪ̈ܐ ܕܒܪܝܬܐ ܗܼܘܝܘ ܩܕܡܝܐ ܿ ܡܛܠ ܕܐܦ ܟܝܢܗܿ ܕܢܘܪܐ ܡܫܬܟܚ ܠܗ ܕܩܛܝܢ ܗܘ ܡܢ ܟܠ ܡܕܡ . ܟܠܗܘܢ ܓܝܪ ܐܣܛܘܟܣ̈ܐ ܐܚܪ̈ܢܐ ܠܬܚܬ ܪܕܝܢ ܘܢܘܪܐ ܒܠܚܘܕ ܥܠ ܗܿܢܘܢ ܕܝܩܕܝܢ ܫܿܘܪܐ . ܘܠܥܠ ܒܟܘܠܠ ܡܕܡ ܡܕܕܝܬܗܿ ܐܝܬܝܗܿ

<pb n="74"/>

ܕܒܩܛܝܢܘܬܗܿ ܟܠܝܠܐ . ܘܐܦ ܠܗ ܠܐܐܪ ܕܥܒܝܐ ܗܘ ܡܟܣܐ ܒܗܿܝ ܕܥܒܪܐ ܠܗܿ ܐܝܟܢܐ ܕܐܦ ܡܢܗ ܕܗܢܐ ܡܬܚܙܝܐ ܕܩܛܝܢܐ ܗܿܝ ܡܛܠ ܕܒܪܬ ܓܢܣܗ ܗܝ ܕܫܡܫܐ ܿ ܡܢܝ ܗܟܝܠ ܕܥܒܕ ܠܗ ܐܠܗܐ ܠܫܡܫܐ ܿ ܐܝܟ ܕܡܢ ܟܝܢܗ ܗܘ ܠܡ ܕܛܒܐ . ܡܫܬܟܚ ܠܗ ܕܒܕܡܘܬ ܢܘܪܐ ܗܿܢܘ ܕܝܢ ܕܓܠܝܐܝܬ ܐܝܟ ܗܟܢܐ ܠܛܒܐ ܡܥܠ ܕܐܝܬܘܗܝ ܿ ܫܡܫܐ ܓܝܪ ܡܛܠ ܕܡܢ ܐܝܬܘܬܐ ܐܝܬܘܗܝ ܚܡܝܡܬܐ ܒܡܬܩܢܗ ܗܘ ܦܪܝܫ ܡܿܢ ܢܘܪܐ ܒܣܘܥܪܢܗ ܕܝܢ ܗܼܝ ܟܕ ܗܼܝ ܣܿܥܪ ܐܠܘ ܠܐ ܡܫܘܚܬܐ ܕܛܘܪܐ ܕܪܚܝܩܘܬܗ ܡܫܘܙܒܐ ܗܘܬ ܠܗܿܢܝܢ ܕܣܝܡܝܢ ܩܕܡܘܗܝ ܡܢ ܥܘܠܐ ܕܡܦܠܗ ܿ ܐܠܐ ܐܦ ܕܟܠܗܝܢܿ ܚܝܘ̈ܬܐ ܘܢܨܒ̈ܬܐ ܡܟܝܢܐ ܢܣܬܒܪ ܗܘܐ ܐܠܘ ܠܐ ܐܬܬܩܢ ܥܡܗ ܡܢ ܒܪܘܝܐ ܐܚܪ̈ܢܝܬܐ ܡܫܘܙܒܢܝܬܐ ܕܒܗܝܢ . ܐܝܬ ܥܘܕܪܢܐ ܠܘܬ ܫܡܫܐ . ܐܦ ܠܢܿ ܐܦ ܠܚܝܘ̈ܬܐ ܐܚܪ̈ܢܝܬܐ ܐܝܬܝܗܢ ܕܝܢ ܗܿܢܝܢ ܢܩ̈ܥܐ ܘܬܟܣܝ̈ܬܐ ܘܬܘܒ ܐܦ ܠܢܨܒ̈ܬܐ ܦܘܪܢܣܐ ܕܡ̈ܝܐ ܡܥܕܪ ܘܡܫܒܐ ܕܪܘܚܐ ܘܡܟܝܠ ܘܐܦ ܗܿܢܘܢ ܕܐܣܛܘܟܣܐ ܚܡܝܫܝܐ ܣܡܘ ܕܐܝܬܘܗܝ ܫܡܫܐ ܘܠܘܩܒܠ ܓܠܝ̈ܬܐ ܡܬܚܪܝܢ ܘܗܼܘ ܗܢܐ ܡܢܝ ܫܢܝܐ ܕܩܫܝܐܝܬ ܫܿܢܐ ܘܓܕܦ ܥܠ ܒܪܘܝܐ ܕܟܠ ܿ ܠܓܡܪ ܠܐ ܢܬܗܝܡܢ ܕܠܫܡܫܐ ܡܦܚܡ ܠܐܠܗܐ ܘܕܡܢ ܐܝܬܘܬܗ ܐܝܬܘܗܝ ܗܘ ܗܢܐ ܐܡܿܪ ܟܘܠ ܡܕܡ ܓܝܪ ܕܡܬܚܙܐ ܡܛܠ ܕܓܘܫܡܐ ܐܝܬܘܗܝ ܕܠܩܘܒܠܐ ܗܘ ܒܟܝܢܗ ܕܗܿܘ ܕܠܐ ܡܬܚܙܐ ܘܕܠܐ ܓܫܘܡ ܗܘ ܿ ܕܥܒܿܕܐ ܐܝܬܘܗܝ ܕܝܠܗ ܕܡܝܬܪܐܝܬ ܥܒܕܐ ܗܘ ܕܝܠܗ ܬܡܝܗܐ ܕܡܘܬܐ ܕܝܢ ܕܟܝܢܐ ܠܘܬ ܒܪܘܝܗ ܐܦ ܠܐ ܚܕܐ ܐܝܬ ܠܗ ܀ ܀ ܀
</p>
</div>
<div type="section" n="55">
<head type="editorial">55</head>
<p xml:lang="syr">

ܟܠܗܝܢ ܗܟܝܠ ܗܿܢܝܢ ܕܪܘܫܥܐ ܕܗܼܘ ܡܛܥܝܢܐ ܣܡ ܒܟ̈ܬܒܘܗܝ ܿ ܥܒܕܐ ܗܘ ܣܓܝܐܐ ܕܢܡܢܐ ܐܢܝܢ ܡܨܥܪ ܓܝܪ ܠܟܠܗܝܢ ܗܿܢܝܢ ܕܐܝܬܝܗܝܢ ܐܝܟ ܕܒܝܫ̈ܬܐ ܐܢܝܢ . ܘܠܦܐܪ̈ܐ ܗܿܢܘܢ ܕܡܢ ܐܪܥܐ ܐܟܚܕܐ ܥܕܠ ܐܝܟ ܕܡܬܪܣܝܢܝܗܿ ܐܢܘܢ ܠܡ ܕܗܝܠܐ ܘܒܫܡܫܐ ܪ̈ܘܪܒܐܝܬ ܡܬܕܡܪ ܘܕܡܢ ܛܒܐ ܐܝܬܘܗܝ ܟܠܗ ܐܡܿܪ . ܘܗܿܢܝܢ ܕܡܪܒܐ ܒܚܡܝܡܘܬܗ ܢܨܒ̈ܬܐ ܘܙܪ̈ܐ ܠܐ ܒܗܬ ܕܡܪܝܪܐܝܬ ܢܣܥܪ ܗܿܢܝܢ ܕܠܐ ܩܝܡܝܢ ܗܘܝ ܠܓܡܪ ܒܠܥܕ ܫܡܫܐ ܕܗܿܘܐ ܡܢ ܐܠܗܐ ܐܟܙܢܐ ܓܝܪ ܕܠܐ ܡܕܡ ܡܗܢܐ ܗܘܐ ܫܡܫܐ ܿ ܐܠܘ ܠܐ ܐܦ ܡܦܪܢܣܢܘܬܐ ܕܡܛܪܐ ܡܫܩܝܐ ܗܘܬ ܢܨ̈ܬܒܐ ܘܡܫܒܐ ܕܪ̈ܘܐ ܠܥܘܕܪܢܐ ܡܙܝܥܝܢ ܗܘܘ ܿ ܗܟܢܐ ܘܐܦ ܡܛܪܐ ܘܗܿܢܝܢ ܐܚܪ̈ܢܝܬܐ ܒܠܥܕ ܫܡܫܐ ܡܕܡ ܠܐ ܡܥܕܪܢ ܗܘܝ ܘܡܟܝܠ ܟܝ ܗܼܘ ܗܿܘ ܚܝܠܬܢܐܝܬ ܐܦ ܗܪܟܐ ܥܡ ܢܦܫܗ ܡܬܟܬܫ ܕܡܪܝܪܐܝܬ ܥܿܕܠ ܒܒܝܫܬܐ ܠܦܐܪ̈ܐ ܕܡܢ ܐܪܥ ܕܒܝܕ ܫܡܫܐ ܗܘ ܡܬܪܒܝܢ ܿ ܗܿܘ ܕܣܓܝ ܡܬܕܡܪ ܒܗ ܘܡܝܩܪ ܠܗ ܀ ܀ ܀
</p>
</div>
<div type="section" n="56">
<head type="editorial">56</head>
<p xml:lang="syr">

ܘܥܠ ܡܛܪ ܕܝܢ ܐܡܿܪ ܕܝܬܝܪ̈ܐ ܠܡ ܐܝܬܝܗܘܢ ܘܡܚܘܐ ܕܕܘܥܬܐ 

<pb n="75"/>

ܐܝܬܝܗܘܢ ܠܡ ܕܐܪ̈ܟܘܢܛܝܗܿ ܕܗܝܠܐ ܕܒܪܓܬܗܘܢ ܡܫܬܝܚܢܝܢ ܥܠ ܚܝܠܐ ܕܛܒܐ ܘܗܟܢܐ ܠܐܝܢ ܘܥܡܠܝܢ ܘܕܥܬܝܢ . ܘܡܢܣܐ ܕܢܚܘܐ ܐܦ ܝܬܝܪܘܬܗܘܢ ܘܕܠܐ ܡܬܒܥܝܢ ܐܝܟ ܕܣܒܪ ܒܗܕܐ ܕܐܦ ܒܝܡ̈ܡܐ ܠܡ ܘܐܦ ܒܡܕܒܪܐ ܕܠܐ ܡܙܕܪܥ ܗܿܘܝܢ ܡܛܪ̈ܐ ܐܝܟ ܐܢܫ ܕܢܦܩ ܕܢܥܒܕ ܚܘܫܒܢܐ ܒܛܝܠܐܝܬ ܠܘܩܒܠ ܐܠܗܐ ܕܣܪܩܐܝܬ ܠܡ ܘܐܣܘܛܐܝܬ ܡܦܩ ܢܦܩܬܐ ܕܥܘܬܗܘܢ ܕܡ̈ܝܐ ܡܛܠ ܫܢܝܘܬܗ ܘܣܟܠܘܬܗ ܫܪܝܬܐ ܘܗܿܘ ܡܕܡ ܕܝܐܐ ܘܙܕܩ ܠܐܠܗܐ ܠܐ ܡܬܚܙܐ ܠܗ ܐܝܟܢܐ ܕܐܠܘ ܡܣܟܝܢ ܗܘܐ ܐܠܗܐ ܒܡ̈ܝܐ ܝܨܝܦܐܝܬ ܘܒܡܫܘܚܬܐ ܕܚܫܚܬܗܘܢ ܥܿܒܕ ܗܘܐ ܡܘܗܒܬܗܘܢ ܕܗܠܝܢ ܡܛܠ ܕܝܢ ܕܥܬܝܪ ܗܘ ܘܕܟܡܐ ܐܦܠܐ ܐܢܫ ܡܫܟܚ ܕܢܐܡܪ ܒܗܿ ܒܗܕܐ ܥܬܝܕܘܬܗ ܕܠܐ ܚܣܡ ܡܚܘܐ ܒܗܿ ܕܐܦ ܠܝܡܐ ܕܢܡܗ ܡܬܥܠܝܢ ܠܐܐܪ ܡܝ̈ܐ ܒܝܕ ܥ̈ܢܢܐ ܡܫܩܐ ܘܡܕܒܪܐ ܕܝܢ ܘܗܿܝ ܕܠܐ ܡܙܕܪܥܐ ܐܠܨܐܝܬ ܡܬܛܡܪܝܢ ܠܦܘܪܢܣܐ ܕܒܡ̈ܘܥܐ ܘܠܗܿܢܘܢ ܕܐܝܬ ܙܒܢ ܕܒܗܘܢ ܥܒܪ̈ܝܢ ܿ ܐܝܟܢܐ ܕܐܦ ܢܫܟܚܘܢ ܠܗܘܢ ܩܒܝ̈ܬܐ ܡܐ ܕܡ̈ܝܐ ܠܚܫܚܬܗܘܢ ܘܠܓܡܪ ܐܝܟ ܕܒܣܓܝ ܐܪܥܐ ܕܠܐ ܡܬܛܡܪܐ ܠܐ ܫܿܒܩ ܿ ܕܒܠܚܘܕ ܡܢ ܚܡܝܡܘܬܗ ܕܫܡܫܐ ܬܐܩܕ ܐܘ ܓܝܪ ܒܝܕ ܢܗܪ̈ܘܬܐ ܐܘ ܒܝܕ ܡܛܪܐ ܟܠܗ ܡܢ ܐܠܗܐ ܒܪܛܝܒܘܬܐ ܡܬܒܣܡܐ ܐܢ ܗܟܝܠ ܠܐ  ܢܗܘܐ ܡܛܪܐ ܕܠܝܠܐܝܬ ܗܘ ܗܢܐ ܘܬܠܡ̈ܝܕܘܗܝ ܡܓܕܦܝܢ ܿ ܘܐܢ ܢܗܘܐ ܡܛܪ ܠܐ ܡܫܢܐ ܕܣܪܝܩܐܝܬ ܢܬܥܕܠ ܘܠܘܩܒܠ ܐܠܗܐ ܢܐܡܪ ܘܐܦܢ ܠܚܡܐ ܒܐܝܕܝܗ̈ܘܢ ܢܐܚܕܘܢ ܠܛܝܢ ܠܘܩܕܡ ܗܿܢܘܢ ܕܬܠܡ̈ܝܕܘܗܝ ܐܢܘܢ ܕܓܘܕܦܐ ܘܟܢ ܣܒܥܝܢ ܘܡܬܡܠܝܢ ܗܼܢܘܢ ܗܠܝܢ ܟܦܪ̈ܝ ܛܝܒܘܬܐ ܘܟܕ ܡܢ ܒܪ̈ܝܬܐ ܡܬܒܣܡܝܢ ܒܨܝܪ ܡܢ ܐܢܫ ܐܦܠܐ ܒܡܕܡ ܒܠܚܘܕ ܠܛܝܫ ܠܫܢܗܘܢ ܠܩܘܒܠܗܿ ܕܒܪܝܬܐ . ܗܿܢܘ ܕܝܢ ܠܘܩܒܠ ܒܪܘܝܗܿ ܘܐܝܟ ܒܥ̈ܠܕܒܒܐ ܒܝܫ̈ܐ ܕܐܠܗܐ ܗܿܢܝܢ ܕܡܢ ܐܠܗܐ ܡܩܒܠܝܢ ܘܥܠܝܗܿ ܕܗܕܐ ܡܬܥܕܠܝܢ ܘܡܒܙܚܝܢ ܕܒܣܘܢܩܢܐ ܕܗܿܢܝܢ ܕܒܪ̈ܝܬܐ ܐܝܬܝܗܘܢ ܘܠܝܠܕܐ ܕܒܢ̈ܐ ܡܨܥܪܝܢ ܘܨܒܝܢ ܕܫܘܬܦܘܬܗܘܢ ܕܠܐ ܗܕܐ ܬܓܕܫ ܕܐܝܬܝܗܘܢ ܥܒ̈ܕܐ ܠܐܗܘܐ ܕܝܘܒܠܐ ܘܡܦܪܝܢܘܬܐ ܗܝ ܕܐܠܨܐܝܬ ܒܢܡܘܣܐ ܡܢ ܐܠܗܐ ܐܬܓܙܪܬ ܿ ܐܠܐ ܕܪܓܬܗܘܢ ܘܒܥ̈ܠܕܒܒܐ ܐܢܘܢܐܡܝܢܐܝܬ ܒܟܠ ܡܕܡ ܕܡܝܬܪܘܬܐ ܫܪܝܪܬܐ ܘܕܟܝܬܐ ܘܕܕܚܠܬ ܐܠܗܐ ܘܐܝܟ ܡܬܥܕܠܝܢ ܒܚܝܘܬܗ ܕܒܟܠܙܒܢ ܕܓܢܣܐ ܕܒܢ̈ܝ ܐܢܫܐ ܘܨܒܝܢ ܕܢܟܬܪ ܘܢܩܘܡ ܠܗ ܪܗܛܗ ܕܟܝܢܗܘܢ ܘܣܡܝܢ ܢܡܘܣܐ ܠܐܠܗܐ ܘܡܬܚܡܬܝܢ ܘܡܬܥܕܠܝܢ ܒܛܒܘܬܗ ܕܐܠܗܐ ܕܡܛܠܬܗ ܡܣܝܒܪ ܒܝܫܘܬܗܘܢ ܘܓܘܕܦܗܘܢ ܟܕ ܗܐ ܡܛܠ ܗܕܐ ܗܘ ܒܟܝܢܐ ܡܛܦܐ ܒܦܓܪܐ ܪܓܬܐ ܕܫܘܬܦܘܬܐ ܐܝܟܢܐ ܕܒܩܠܝܠ ܐܝܟ ܕܡܢ ܩܛܝܪ ܒܙܘܥܬܗ ܕܟܝܢܐ ܢܪܕܝܢ ܚܝܘܬܐ ܠܣܘܥܪܢܐ ܕܝܘܒܠܐ ܘܕܡܦܪܝܢܘܬܐ 

<pb n="76"/>

ܒܚܟܡܬܗ ܬܡܝܗ̈ܬܐ ܕܒܪܘܝܐ ܕܐܦ ܗܕܐ ܗܘ ܣܡܗܿ ܡܛܠ ܓܝܪ ܕܩܫܝܢ ܐܢܘܢ ܚܒ̈ܠܐ ܥܠ ܢܫ̈ܐ . ܘܩܫܝܢܐܢܝܢ ܐܦ ܥܠ ܓܒܪ̈ܐ ܘܥܠ ܢܫ̈ܐ ܬܪܒܝܬܐ ܕܗܿܢܘܢ ܕܬܝܠܕܝܢ ܿ ܐܠܨܐ ܗܝ ܕܝܢ ܘܡܬܒܥܝܐ ܣܓܝ ܡܦܪܝܢܘܬܐ ܘܝܘܒܠܐ ܗܝ ܪܓܬܐ ܟܝܢܐܝܬ ܡܬܙܝܥܐ ܘܐܝܟ ܗܿܘ ܕܒܐܣܟܡܐ ܕܩܛܝܪܐ ܕܒܪܐ ܿ ܘܗܼܘ ܕܝܢ ܡܕܥܐ ܘܝܕܥܬܐ ܚܣܝܐܝܬ ܘܟܐܢܐܝܬ ܡܬܚܙܐ ܕܝܬܝܪ ܡܢ ܪܓܬܐ ܝܘܒܠܐ ܘܡܦܪܝܢܘܬܐ ܣܿܥܪ ܘܪܓܬܐ ܕܦܪܐ ܕܠܐ ܥܕܠܝ ܗܘ ܿ ܐܢ ܠܝܕܥܬܐ ܘܠܢܡܘܣܐ ܕܗܿܘ ܕܥܒܕܗ݀ ܬܩܦ ܿ ܗܿܢܘܢ ܕܝܢ ܕܒܟܠ ܙܒܢ ܒܪܓܬܗܘܢ ܡܬܢܝܚܝܢ ܘܠܦܐܪ̈ܐ ܕܡܢܗܿ ܕܐܠܨܐܝܬ ܡܬܒܥܝܢ ܣܢܝܢ ܘܡܠܟܝܢ ܠܗܿܢܝܢ ܕܠܒܪ ܡܢ ܫܘܕܝܗܝܢ ܣܪܚܢ ܘܢܦܠܢ ܕܒܦܘܪܣܐ ܒܛܢܝܗܝܢ ܢܚܒܠܢ ܘܢܫܕܝܢ ܘܠܐ ܢܟܬܪܢ ܠܚܒ̈ܠܐ ܘܠܝܠܕܐ ܕܒܙܒܢܗ ܐܝܟ ܕܗܢܐ ܗܘ ܠܡ ܒܠܚܘܕ ܣܢܐ ܘܒܝܫ ܕܒܥܠܕܒܒ̈ܘܗܝ ܕܟܝܢܐ ܐܝܬܝܗܘܢ . ܗܿܢܘ ܕܝܢ ܕܗܿܘ ܕܒܪܝܗܝ ܠܗ ܠܟܝܢܐ ܘܫܝܢܘܬܐ ܪܒܬܐ ܐܬܝܠܦܘ ܿ ܠܘܩܒܠ ܟܠ ܡܕܡ ܀ ܀ ܀ 
</p>
</div>
<div type="section" n="57">
<head type="editorial">57</head>
<p xml:lang="syr">

ܘܡܛܠ ܡܢܐ ܠܡ ܐܡܪܝܢ ܕܐܝܬܝܗܿ ܒܦܓܪܐ ܪܓܬܐ ܕܫܘܬܦܘܬܐ ܘܐܝܟܢܐ ܕܝܢ ܡܫܟܚܐ ܗܘܬ ܕܫܘܦܪܗܿ ܕܢܟܦܘܬܐ ܒܡܢܗܘܢ ܕܒܢ̈ܝ ܐܢܫܐ ܢܬܚܙܐ ܐܠܐ ܠܐ ܕܡܢ ܟܝܢܗܘܢ ܡܬܓܪܓܝܢ ܗܘܘ ܘܒܝܕܥܬܗܘܢ ܘܒܨܒܝܢܗܘܢ ܙܟܝܢ ܗܘܘ ܿ ܘܡܢ ܐܝܟܐ ܐܝܬ ܗܘܐ ܠܘܬ ܢܫ̈ܐ ܒܬܘܠܘܬܐ ܐܘ ܠܘܬ ܓܒܪ̈ܐ ܕܠܐ ܢܢܣܘܢ ܘܢܕܥܘܢ ܫܘܬܦܘܬܐ ܡܢ ܢܟܦܘܬܐ ܕܓܘܐ ܡܝܬܪܐ ܐܠܘ ܠܐ ܕܒܪܥܝܢܗܘܢ ܘܒܨܒܝܢܗܘܢ ܪܚܡܬܐ ܕܩܕܝܫܘܬܐ ܘܕܙܗܝܘܬܐ ܩܢܘ ܕܒܗ ܟܝܢܐܿܝܬ ܡܬܟܬܫܝܢ ܘܛܥܝܢ̈ܝ ܙܟܘ̈ܬܐ ܡܬܚܙܝܢ ܗܿܢܘܢ ܕܫܦܝܪ ܠܪܓܬܐ ܕܡܟܢܐ ܒܗܘܢ ܥܼܨܘ ܘܙܟܼܘ ܠܐ ܗܘܐ ܠܨܥܪܗ ܕܟܝܢܐ ܐܠܐ ܠܢܘܦܩܐ ܕܡܣܝܒܪܢܘܬܐ ܘܕܙܗܝܘܬܐ ܘܕܩܕܝܫܘܬܐ ܀ ܀ ܀ 
</p>
</div>
<div type="section" n="58">
<head type="editorial">58</head>
<p xml:lang="syr">

 ܘܗܟܢܐ ܕܝܢ ܟܕ ܒܣܝܒܪ̈ܬܐ ܘܒܡܫܬܝܐ ܡܬܢܝܚܝܢ ܐܢܚܢܢ ܘܠܐ ܗܘܐ ܒܢܝܚܐ ܕܥܕܘܠܝܐ ܡܬܒܣܡܝܢ ܐܢܚܢܢ ܐܦ ܗܕܐ ܓܝܪ ܕܟܝܢܐ ܗܝ ܒܪ ܕܝܢ ܒܨܘܡܐ ܡܬܢܦܩܝܢ ܐܢܚܢܢ ܘܠܐ ܗܘܐ ܠܘܩܒܠ ܟܝܢܐ ܗܪܓܝܢ ܐܢܚܢܢ ܿ ܒܗܕܐ ܕܠܥܠ ܡܢ ܟܝܢܐ ܗܝ ܐܠܐ ܡܣܝܒܪܢܘܬܐ ܡܚܒܝܢ ܐܢܚܢܢ ܿ ܘܒܝܕ ܡܘܟܟܐ ܠܐܠܗܐ ܡܬܟܫܦܝܢ ܐܢܚܢܢ ܠܘܐ ܡܫܟܚܐ ܗܘܬ ܕܒܢܘܦܩܗ ܕܨܘܡܐ ܢܗܘܐ ܟܕ ܟܦܢܐ ܒܦܓܪܢ ܠܝܬ ܗܘܐ ܒܟܠ ܕܘܟܐ ܗܟܝܠ ܗܼܝ ܪܓܬܐ ܡܨܝܒܐ ܐܦ ܚܘܫܚܐ ܕܒܡܫܘܚܬܐ ܘܐܦ ܙܟܘܬܐ ܘܬܒܫܒܘܚܬܐ ܕܒܓܘܠܙܢܐ ܕܐܝܟ ܚܝܠܐ ܠܐ ܗܘܐ ܓܝܪ ܚܘܫܚܐ ܕܗܿܢܝܢ ܕܒܟܝܢܐ ܒܘܣܪܢܗܝܢ ܗܘ ܕܝܢ ܕܗܿܢܝܢ ܥܿܒܕ ܚܛܗܐ ܚܡܪܐ ܓܝܪ ܕܒܡܫܘܚܬܐ ܡܥܕܪܢܐ ܗܘ ܒܝܫܘܬܐ ܕܝܢ ܕܪܘܝܘܬܐ ܒܝܕ ܚܛܗܐ ܥܠܐ ܿ ܘܒܗܿ ܕܝܢ ܒܕܡܘܬܐ ܕܠܐ ܥܕܠܝܐ ܗܘ ܚܘܫܚܗܿ ܕܣܝܒܪܬܐ ܕܡܫܘܚܬܐ ܕܒܟܝܢܐ ܐܣܘܛܘܬܐ ܕܝܢ ܒܝܬܝܪܐ ܕܕܠܐ ܒܙܕܩܐ ܗܘ ܡܬܟܣܐ ܘܗܟܢܐ ܕܝܢ ܘܐܦ ܪܓܬܐ ܕܫܘܬܦܘܬܐ 

<pb n="77"/>

ܚܘܫܚܗܿ ܕܒܢܡܘܣܐ ܕܐܦ ܡܫܘܚܬܐ ܝܕܥ ܕܠܐ ܥܕܠܝ ܗܘ ܡܠܝܐܝܬ ܗܝ ܕܝܢ ܕܠܒܪ ܡܢ ܢܡܘܣܐ ܗܝ ܘܕܠܐ ܡܫܘܚܬܐ ܗܝ ܠܥܕܠܝܐ ܕܒܦܚܙܘܬܐ ܡܩܪܒܐ ܀ ܀ ܀
</p>
</div>
<div type="section" n="59">
<head type="editorial">59</head>
<p xml:lang="syr">

ܠܐ ܡܕܡ ܗܟܝܠ ܒܝܕܥܬܐ ܘܒܪܥܝܢܐ ܐܦܠܐ ܗܼܘ ܡܢܝ ܚܼܙܐ ܘܐܬܒܝܢ ܿ ܐܦܠܐ ܗܼܿܢܘܢ ܬܠܡ̈ܝܕܘܗܝ ܘܠܟܠ ܡܕܡ ܒܫܢܝܘܬܐ ܐܝܬܝ ܘܨܥܪ ܐܝܟ ܟܘܠܗܿ ܠܡ ܪܓܬܐ ܐܝܬܝܗܿ ܒܝܫܬܐ ܗܕܐ ܕܡܫܚܬܗܿ ܕܒܢܡܘܣܐ ܕܠܐ ܥܕܠܝ ܗܘ ܘܓܘܠܙܢܐ ܕܡܢܗܿ ܟܡܐ ܕܡܫܟܚܐ ܢܨܚܢܐ ܗܘ ܬܡܝܗܐ ܕܡܝܬܪܘܬܐ ܐܢ ܓܝܪ ܒܓܘܠܙܢܐ ܘܒܡܫܬܐܠܢܘܬܐ ܕܡܢܗܿ ܡܫܬܒܚ ܐܢܫ ܠܘܬ ܐܠܗܐ ܠܐ ܒܝܫܐܝܬ ܗܼܝ ܗܕܐ ܒܘܫܠܛܢܗܿ ܐܝܬܝܗܿ ܕܓܘܠܙܢܐ ܕܡܢܗܿ ܢܨܚܢܐ ܗܘ ܡܫܠܡܢܐ ܕܡܝܬܪܘܬܐ ܚܘܣܪܢܐ ܗܘܐ ܓܝܪ ܗܢܐ ܪܒܐ ܿ ܐܠܘ ܠܝܬ ܗܘܐ ܠܗ ܫܘܠܛܢܐ ܿ ܡܛܠ ܕܠܐ ܡܫܟܚ ܗܘܐ ܕܒܝܕ ܡܫܬܐܠܢܘܬܐ ܘܓܘܠܙܢܐ ܛܒܐ ܢܬܚܙܐ ܗܘܐ ܿ ܒܠܥܕ ܓܝܪ ܡܢ ܗܿܝ ܕܠܐ ܢܥܒܕ ܒܝܫܬܐ ܕܠܩܘܒܠܐ ܕܫܠܝܛ ܠܗ ܕܢܥܒܕ ܠܐ ܡܫܟܚ ܕܢܣܬܒܪ ܕܥܒܕ ܐܦܠܐ ܛܒܬܐ ܕܠܩܘܒܠܗܿ ܐܝܟܢܐ ܕܙܒ̈ܢܬܐ ܣܓܝ̈ܐܬܐ ܚܿܘܝܢܢ . ܀ ܀ ܀
</p>
</div>
<div type="section" n="60">
<head type="editorial">60</head>
<p xml:lang="syr">

ܗܘܼ ܕܝܢ ܡܢܝ ܐܦ ܠܛܒܐ ܐܦ ܠܡܝܬܪܘܬܐ ܡܨܥܪ ܘܠܫܘܠܛܢܐ ܘܠܚܐܪܘܬܐ ܥܕܠ ܿ ܘܠܐ ܒܗܬ ܬܘܒ ܕܐܡܿܪ ܥܠ ܟܐܦ̈ܐ ܕܢܦܫܐ ܠܡ ܐܝܬ ܒܗܝܢ ܘܥܠ ܟܠܡܕܡ ܕܢܦܫܐ ܠܡ ܐܝܬ ܒܗܿ ܘܠܗܿܢܝܢ ܕܓܠܝܐܝܬ ܕܠܐ ܢܦܫܐ ܐܢܝܢ ܒܕܐ ܿ ܘܐܝܟ ܕܡܢ ܗܘܿ ܠܡ ܚܝܠܐ ܠܒܝܟ ܗܘ ܥܕܟܝܠ ܐܦ ܒܟܐܦ̈ܐ ܿ ܘܗܢܐ ܟܘܠܗ ܡܬܚܬܐ ܠܗܿܘ ܕܡܝܩܪ ܠܘܬܗ ܠܨܥܪܐ ܘܠܫܦܠܐ ܀ ܐܝܟܐ ܕܟܝܢܗ ܕܛܒܐ ܐܦ ܒܟ̈ܐܦܐ ܕܠܐ ܢܦܫ ܢܐܡܪ ܕܦܟܝܪ ܕܗܼܢܝܢ ܗܿܢܝܢ ܕܢܬܚܪܐ ܗܼܘ ܗܿܘ ܕܗܟܢܐ ܐܝܬܝܗܝܢ ܐܝܢܐ ܟܝ ܢܝܫܐ ܕܫܢܝܘܬܐ ܕܪܒ ܡܢ ܗܢܐ ܐܝܬ ܿ ܐܢ ܓܝܪ ܐܦ ܒܟܐܦ̈ܐ ܠܒܝܟ ܗܘ ܗܿܘ ܕܐܫܬܕܪ ܡܢ ܛܒܐ . ܡܟܝܠ ܙܟܬ ܠܗܿ ܒܝܫܬܐ ܕܠܩܘܒܠܐ. ܕܐܬܐܣܪ ܠܗ ܗܿܘ ܕܐܬܐ ܕܢܐܣܪܗܿ ܿ ܘܗܕܐ ܐܬ݀ܐ ܘܬܚܘܝܬܐ ܥܿܒܕ ܕܢܦܫܐ ܠܡ ܕܐܝܬ ܒܟ̈ܐܦܐ ܘܒܩܝܣ̈ܐ ܩܠܐ ܕܒܐܐܪ ܕܟܐܦܐ ܫܒܘܩܐ ܐܝܟ ܗܿܘ ܕܩ̈ܠܐ ܡܦܪ̈ܫܐ ܘܕܗ̈ܓܝܢܐ ܡܬܘܡ ܡܢܗܘܢ ܫܿܡܥ ܿ ܐܝܬ ܕܝܢ ܘܐܝ ܒܢ ܗܘ ܚܘܫܒܐ ܘܗܼܝ ܡܠܬܗܿ ܕܢܦܫܐ ܕܠܓܡܪ ܠܐ ܡܫܬܡܥܐ . ܗܿܝ ܕܝܢ ܕܡܫܬܡܥܐ ܒܢܩܫܐ ܗܘ ܕܐܐܪ ܕܒܝܕ ܡܐܢܐ ܓܘܫܡܢܐ ܐܝܬܝܗܿ ܕܗܼܝ ܗܕܐ ܠܒܪ ܡܢ ܡܙܝܥܢܬܘܐ ܕܢܠܬܐ ܐܦ ܒܚܝܘ̈ܬܐ ܕܠܐ ܡܠܬܐ ܡܫܬܟܚܐ ܕܩܥܝܢ ܒܪܬ ܦܠܐ ܕܠܐ . ܒܗܓܝܢ̈ܐ ܡܛܠ ܕܡܢ ܡܠܬܐ ܓܠܝܙܢ ܐܢܝܢ . ܘܡܟܝܠ ܕܟܠ ܓܘܫܡܐ ܕܐܝܬ ܐܦܢ ܕܠܐ ܢܦܫܐ ܗܘ ܿ ܕܝܠܗ ܗܝ ܗܕܐ ܕܢܬܠ ܩܠܐ ܡܐ ܕܢܩܫ ܠܐܐ ܿ ܗܿܘ ܓܝܪ ܕܕܠܐ ܫܘܡ ܗܘ ܠܐ ܡܡܠܠ ܡܬܡ̈ܥܢܝܬܐ ܒܩܠܐ . ܠܐܐܪ ܓܝܪ ܠܐ ܢܩܫ ܕܠܐ ܐܝܬܘܗܝ ܡܐܢܐ ܕܢܩܫ ܿ ܘܐܢ ܕܝܢ ܠܐ ܐܦ ܗܼܢܘܢ ܚܝ̈ܠܐ ܕܠܐ ܓܫܘܡ ܡܣܬܒܪܝܢ . ܕܕܠܐ 

<pb n="78"/>

ܢܦܫ ܐܝܬܝܗܘܢܿ ܡܛܠ ܕܡܕܡ ܕܡܫܬܡܥ ܡܢ ܠܘܬܗܘܢ ܨܐܕܝܢ ܠܐ ܐܿܬܐ . ܗܿܘ ܡܕܡ ܗܟܝܠ ܕܙܕܩ ܗܘܐ ܕܐܬܐ ܘܬܚܘܝܬܐ ܢܥܒܕܝܘܗܝ ܿ ܕܗܿܢܘܢ ܕܓܡܝܪܐܝܬ ܕܠܐ ܢܦܫ ܐܢܘܢܿ ܡܛܠ ܕܡܢ ܩܛܝܪ ܢܩܫܝܢ ܠܐܐܪ ܕܗܼܝ ܗܕܐ ܒܠܚܘܕ ܕܓܘܫܡܐ ܗܝ ܘܠܐ ܗܘܐ ܕܢܦܫܐ ܗܝ ܗܕܐ ܢܣܒ . ܐܝܟ ܐܬܐ ܘܬܚܘܝܬܐ ܕܢܦܫܢܘܬܐ . ܀ ܀ ܀
</p>
</div>
<div type="section" n="61">
<head type="editorial">61</head>
<p xml:lang="syr">

ܘܡܢ ܗܪܟܐ ܕܝܢ ܬܘܒ ܣܓܝ ܝܩܝܪܐܝܬ ܡܬܥܕܠ . ܒܗܿܢܘܢ ܕܢܟܣܝܢ ܐܪ̈ܒܥܬ ܪ̈ܓܠܐ ܘܦܪܚܬܐ ܗܿܢܝܢ ܕܚܫܚܬܐ ܕܣܝܒܪܬܐ ܕܒܢ̈ܝ ܐܢܫܐ ܐܝܬ ܒܗܝܢ ܐܝܟ ܕܗܼܘ ܠܡ ܗܿܘ ܚܝܠܐ ܕܡܢ ܛܒܐ ܐܝܬܘܗܝ ܢܦܫܗܘܢ ܠܡ ܠܒܝܟ ܐܝܟ ܐܢܫ ܕܒܛܝܠ ܠܗ ܕܢܨܥܪ ܡܠܝܐܝܬ ܒܟܠ ܡܕܡ . ܠܗܿܘ ܕܩܿܪܐ ܠܗ ܛܒܐ . ܢܫܐܠܗ ܕܝܢ ܕܒܡܦܣܢܘܬܐ ܕܡ . ܡܢ ܫܘܪܝܐ ܗܼܢܝܢ ܗܿܢܝܢ ܠܣܝܒܪܬܐ ܕܒܢ̈ܝ ܐܢܫܐ ܐܫܬܠܡܝܢ ܠܡܐ ܟܝ ܡܢ ܒܝܫܬܐ ܐܝܟ ܕܠܨܥܪܗ ܕܛܒܐ . ܐܠܐ ܠܐ ܡܫܟܚܐ ܗܘܬ ܗܼܝ ܕܗܕܐ ܟܠܗܿ ܨܒܘܬܐ ܐܨܛܢܥ ܕܝܕܥܬܐ ܠܐ ܩܢܝܐ . ܐܦܠܐ ܓܝܪ ܒܪܘܝܐ ܠܡ ܐܝܬܝܗܿ ܿ ܐܠܐ ܒܪܘܝܐ ܠܡ ܐܝܟ ܕܐܡܼܪ ܐܝܬܘܗܝ ܐܠܗܐ ܗܘ ܕܐܦ ܚܝܠܐ ܠܡ ܡܢ ܟܝܢܐ ܕܝܠܗ ܫܕܪ ܠܟܘܘܢܗܿ ܘܛܠܘܟܣܗܿ ܕܗܝܠܐ . ܘܐܬܚܙܝܬ ܡܟܝܠ ܕܟܠܗܝܢ ܚܝܘ̈ܬܐ ܒܨܒܝܢܗ ܕܒܪܘܝܐ ܐܦ ܗܿܢܝܢ ܕܥܗܢܢ ܠܣܝܒܪܬܐ ܕܒܢ̈ܝ ܐܢܫܐ ܘܐܦ ܗܿܢܝܢ ܕܠܐ ܥܗܢܢ ܗܘܝ . ܘܠܐ ܡܦܣ ܗܘܐ ܐܚܪܢܐ ܕܗܼܢܝܢ ܗܿܢܝܢ ܢܗܘܝܢ ܣܝܒܪܬܐ ܠܒ̈ܢܝ ܐܢܫܐ ܐܠܐ ܗܿܘ ܕܥܒܕ ܐܝܢܝܢ ܐܦ ܠܐ ܓܝܪ ܠܓܡܪ ܝܕܥ ܗܘܐ ܗܘܼ ܟܝܢܐ ܡܕܡ ܕܚܫܚ ܠܗ ܿ ܐܠܘ ܠܐ ܕܗܟܢܐ ܣܡ ܠܗ ܢܡܘܣܐ ܗܿܘܼ ܕܥܒܕܗ ܕܡܛܠ ܗܕܐ ܐܦ ܕܢܘܠܕܢ ܣܓܝ ܗܿܢܝܢ ܒܟܝܢܗܝܢ ܗܘܝ ܐܝܟܢܐ ܕܠܐ ܡܬܘܡ ܚܫܚܬܗܝܢ . ܬܚܣܪ ܘܐܝܟ ܟܡܐ ܕܝܬܝܪܐܝܬ ܡܢܗܝܢ ܒܚܫܚܬܐ ܢܦܩܢ . ܗܟܢܐ ܝܬܝܪܝܬ ܒܝ̈ܠܕܐ ܣܓܝ̈ܐܐ ܐܝܬܝܗܝܢ . ܘܡܢܗܝܢ ܡܬܪܣܝܢ ܒܠܚܘܕ ܠܒܢ̈ܝ ܐܢܫܐ ܘܡܢܗܝܢ ܐܦ ܡܠܒܫܢ ܘܐܚܪ̈ܢܝܬܐ ܚܫܚܬܐ ܐܚܪܝܬܐ ܝܗܒܢ ܕܒܟܝܢܗܝܢ ܠܥܒܕܘܬܐ ܕܒܢ̈ܝ ܐܢܫܐ ܡܢ ܒܪܘܝܐ ܐܬܬܩܢ ܕܡܛܠ ܗܕܐ ܐܦ ܡܫܬܥܒܕܢ ܘܐܦ ܗܿܢܝܢ ܕܪܘܪܒܢ ܒܓܘܫܡ̈ܝܗܘܢ ܢܝܚܐܝܬ ܡܫܬܡܥܢ ܿ ܘܗܿܢܝܢ ܕܒܐܐܪ ܒܐܘܡܢܘܬܗܿ ܕܝܕܥܬܐ ܡܬܨܝܪܢܿ ܘܗܿܢܝܢ ܕܒܡ̈ܝܐ ܣܠܩܢ . ܘܝܬܝܪܐܝܬ ܗܿܢܝܢ ܟܠܗܝܢ ܕܚܫܚܬܗܘܢ ܕܒܢ̈ܝ ܐܢܫܐ ܡܡܠܝܢ ܘܗܟܡܢܐ ܓܠܝܐ ܗܝ ܕܠܐ ܗܘܐ ܒܢ̈ܝ ܐܢܫܐ ܗܼܢܘܢ ܠܗܘܢ ܩܛܝܪܐܝܬ ܠܒܪ ܡܢ ܨܒܝܢܐ ܕܒܪܘܝܗܘܢ ܠܚܝܘ̈ܬܐ ܕܠܐ ܡܠܬܐ ܫܥܒܕܘ ܐܠܐ ܢܡܘܣܗ ܕܗܿܘ ܕܒܪܐ ܐܢܝܢ ܫܥܒܕ ܐܢܝܢ ܠܗܘܢ ܀ ܀ ܀
</p>
</div>
<div type="section" n="62">
<head type="editorial">62</head>
<p xml:lang="syr">

ܢܐܡܪ ܕܝܢ ܗܼܘ ܡܢܝ ܕܐܦܠܐ ܠܡ ܟܐܢܐ ܕܬܘܪܐ ܢܫܬܥܒܕ ܠܐܟܪܐ ܠܦܘܠܚܢܐ ܕܐܪܥܐ. ܕܠܐ ܬܣܬܒܪ ܠܡ ܕܣܓܝ ܒܥܒܕܘܬܐ ܦܠܚܐ ܢܦܫܐ ܗܝ ܕܡܢ ܛܒܐ ܐܫܬܕܪܬ ܿ ܐܝܟܢܐ ܕܝܠܢ ܡܬܩܝܡܐ ܗܘܬ ܦܠܚܘܬܐ ܕܐܪܥܐ ܘܐܝܟܐܢ ܕܝܢ ܡܩܘܐ ܗܘܐ ܓܢܣܐ ܕܒܢ̈ܝ ܐܢܫܐ ܕܠܐ ܣܝܒܪܬܐ ܗܟܢܐ ܕܝܢ ܠܒܪ ܡܢ ܚܘܫ̈ܒܐ ܕܓܘܐ ܿ ܟܠܡܕܡ 

<pb n="79"/>

ܠܘܩܒܠ ܒܪܝܬܐ ܒܪܐ ܗܘ ܕܒܟܠܡܕܡ ܫܢܝܐ ܗܘ ܡܢܝ . ܠܥܒܕܘܬܐ ܓܝܪ ܕܒܪ ܐܢܫܐ ܒܟܝܢܗܝܢ ܗܘܝ ܚܝܘ̈ܬܐ ܡܫܝܢ̈ܬܐ ܘܠܚܫܚܬܗ ܕܗܢܐ ܡܫܠܡܢ ܘܠܥܒܕܘܬܐ ܬܘܒ ܒܐܚܪ̈ܢܐ ܐܣܟܡܐ ܕܡܠܬܐ ܐܦ ܗܿܢܝܢ ܒܥܪܝܪܝܬܐ ܐܝܬܝܗܝܢ ܥܡ ܗܿܝ ܥܠܬܐ ܕܐܬܐܡܼܪܬ ܐܝܟ ܟܡܐ ܕܒܝܕܥܬܐ ܠܟܠܗܝܢ ܚܝܘ̈ܬܐ ܕܠܐ ܡܠܬܐ ܒܪ ܐܢܫܐ ܙܿܟܐ ܘܠܒܟ ܘܒܡܦܣܢܘܬܐ ܕܝܢ ܕܐܠܗܐ ܡܛܠ ܥ̈ܠܠܬܐ ܣܓܝ̈ܐܬܐ ܕܟܠ ܓܢܣ . ܠܐ ܗܘܐ ܒܠܚܘܕ ܐܪܝܐ ܕܚܝܘܬܐ ܗܘ ܚܝܠܬܢܝܬܐ ܐܘ ܐܚܪܬܐ ܕܐܝܟ ܗܟܢܐ ܐܘ ܪܚܫܐ ܠܒܪ ܐܢܫܐ ܙܟܐ . ܐܦ ܒܩܐ ܓܝܪ ܐܘ ܐܚܪܢܐ ܡܢ ܗܠܝܢ ܙܥܘܪ̈ܐ ܙܟܐ ܗܿܢܘ ܕܝܢ ܟܝܢܐ ܒܥܪܝܪܝܐ ܐܦ ܐܚܪܢܐܝܬ ܒܐܟܡܐ ܗܘ ܕܐܬܐܼܡܪ ܠܚܙܬܐ ܘܐܝܬ ܙܒܢ ܕܐܦ ܠܢܣܝܢܐ ܠܒ̈ܢܝ ܐܢܫܐ ܒܥ̈ܠܠܬܐ ܡܦܪ̈ܫܬܐ ܐܠܨܢ ܘܥܗܢܢ ܀ ܀ ܀ 
</p>
</div>
<div type="section" n="63">
<head type="editorial">63</head>
<p xml:lang="syr">

ܐܠܐ ܡܛܠ ܕܠܘܩܒܠ ܚܕܐ ܚܕܐ ܡܢ ܗܿܢܝܢ ܕܗܼܘ ܡܦܩܩ ܘܒܕܐ . ܡܙܝܥܘܬܐ ܡܣܬܒܪܐ ܕܐܝܬܝܗ݀ ܗܕܐ ܕܢܐܡܪ ܘܢܐܪܥܝܘܗܝ ܿ ܢܬܒܩܐ ܐܦ ܕܠܐ ܡܠܬܐ ܗܘ ܕܐܝܬ ܒܗ ܒܘܝܢܐ ܿ ܐܝܟܐ ܒܚܕܐ ܡܠܬܐ ܡܪܟܒ ܟܠܡܕܡ ܘܚܕ ܢܡܘܣܗ ܕܒܘܪܝܐ ܒܟܠ ܡܕܡ ܠܒܝܟ ܘܠܝܬ ܡܕܡ ܕܡܬܟܬܫ ܒܗܿܢܝܢ ܕܐܝܬܝܗܝܢ ܿ ܘܐܦ ܠܐ ܐܬ݀ܐ ܕܩܪܒܐ ܐܘ ܕܦܠܓܘܬܐ ܒܒܪ̈ܝܬܐ ܡܬܚܙܝܐ ܿ ܐܠܐ ܡܫܝܢܢ ܐܢܝܢ ܟܠܗܝܢ ܠܘܬ ܚܕ̈ܕܐ ܠܒܪ ܡܢ ܒܪ ܐܢܫܐ ܕܚܿܛܐ . ܐܝܟ ܕܡܢ ܚܕ ܢܣܒܝܢ ܿ ܢܝܫܐ ܕܫܝܢܐ ܘܕܫܠܝܐ ܡܢ ܗܿܘ ܕܡܢܗ ܐܦ ܕܢܗܘܝܢ ܐܝܬܝܗܝܢ ܡܢ ܫܘܪܝܐ ܩܒܠܝܢ ܫܠܡܝܢ ܐܢܘܢ ܓܝܪ ܠܗܿܢܝܢ ܨܒ̈ܘܬܐ ܕܥܠ ܐܪܥܐ ܐܦ ܫܡܝܐ ܕܡܡܛܪܝܢ ܐܡܬܝ ܕܙܒܢܐ ܬܒܥ ܿ ܘܬܘܒ ܕܟܠܝܢ ܡܛܪܗܘܢ ܐܡܬܝ ܕܒܠܚܘܕ ܚܡܝܡܘܬܐ ܡܬܒܥܝܐ ܕܢܫܬܠܡܘܢ ܦܐܪ̈ܐ ܘܫܡܫܐ ܬܘܒ ܒܫܘܢܝܗ ܕܒܢܡܘܣܐ ܕܥܒܘܕܗ ܥܕܢܼ̈ܐ ܘܙܒ̈ܢܐ ܣܿܥܪ ܟܕ ܡܬܘܡ ܠܐ ܫܚܠܦ ܐܢܘܢ ܠܥܕܢܘ̈ܗܝ ܘܚܕ ܕܝܢ ܛܟܣܐ ܕܟܘܠܗܘܢ ܘܠܐ ܡܬܥܒܪ ܡܚܘܐ ܘܒܠܚܘܕ ܒܗ ܒܡܬܩܢܗ ܡܦܪܫ ܘܚܕܐ . ܘܗܼܝ ܟܕ ܗܝ . ܡܬܚܙܝܐ ܫܠܡܘܬܐ ܕܗܿܢܘܢ ܕܠܥܠܡ ܘܕܗܿܢܘܢ ܕܠܬܚܬ ܚܬܝܬܐܝܬ ܘܠܠܝܐ ܥܡ ܐܝܡܡܐ ܕܠܐ ܬܟܬܘܫܐ ܩܘܝ ܟܠܗ ܙܒܢܐ ܕܡܢ ܥܠܡ . ܘܠܐ ܗܘܐ ܒܡܪܕܝܬܐ ܕܠܐ ܛܟܣܐ ܡܫܠܡܢܘܬܐ ܕܠܐܝܡܡܐ ܐܝܬ ܠܗ ܿ ܐܠܐ ܒܚܟܡܬܗ ܕܒܪܘܝܐ ܒܬܘܣܦ̈ܬܐ ܘܒܒܘܨܪ̈ܐ ܕܒܡܫܘܚܬܐ ܘܐܦܠܐ ܗܿܢܝܢ ܗܠܝܢ ܒܙܒܢ ܙܒܢ ܐܚܪܢܐܝܬ ܿ ܐܠܐ ܓܠܝܐ ܗܘ ܐܦ ܙܒܢܐ ܕܬܘܣܦܬܐ ܿ ܘܓܠܐ ܗܘ ܐܦ ܙܒܢܐ ܕܒܘܨܪܐ ܘܬܘܒ ܐܦ ܫܡܫܐ ܠܐ ܝܩܝܪܐ ܥܠܘܗܝ ܡܫܠܡܢܘܬܗ ܕܠܠܠܝܐ . ܘܐܦܠܐ ܣܒܪ ܕܨܥܪܐ ܗܘ ܠܗ ܢܡܘܣܗ ܕܒܪܘܝܐ ܐܠܐ ܒܛܘܦܣܐ ܕܥܒ̈ܕܐ ܛܒ̈ܐ ܡܐ ܕܫܠܡ ܕܠܐ ܢܦܐܫܐ ܪܗܛܗ ܕܒܐܝܡܡܐ ܡܫܢܐ ܠܐܝܟܐ ܕܐܝܬ ܠܗ ܢܡܘܣܐ ܘܒܛܝܠܐܝܬ ܡܬܛܫܐ ܥܕܡܐ ܕܠܠܝܐ ܙܒܢܐ ܕܝܠܗ 

<pb n="80"/>

ܡܬܦܪܥ ܡܢܐ ܕܝܢ ܐܢܫ ܢܐܡܪ ܥܠ ܐܪܥܐ ܘܥܠ ܝܡܐ ܐܝܟܢܐ ܚܕ ܚܕ ܡܢܗܘܢ ܒܬܚܘܡܗ ܚܝܓ ܘܐܣܝܪ ܘܐܦ ܠܐ ܡܫܘܚܬܗ ܕܙܪܬܐ ܚܕ ܚܕ ܡܢܗܘܢ ܡܢ ܚܒܪܗ ܚܿܛܦ . ܘܐܝܬ ܙܒܢ ܕܡܬܚܙܐ ܝܡܐ ܕܡܬܬܪܝܡ ܒܓܠܠܘܗ̈ܝ ܿ ܘܡܢ ܢܡܘܣܐ ܕܢܥܒܪ ܡܬܟܠܐ . ܘܟܕ ܡܢ ܪ̈ܘܚܐ ܥܙܝܙ̈ܬܐ ܥܠ ܐܪܥܐ ܡܬܬܕܚܐ ܡܢ ܕܚܠܬܐ ܕܢܡܘܣܐ ܠܒܣܬܪܗ ܗܿܦܟ . ܟܕ ܠܐ ܗܘܐ ܫܘܪܐ ܕܐܕܡܘܣ ܡܥܕܪ ܠܗ ܕܠܐ ܢܪܕܐ ܥܠ ܐܪܥܐ . ܘܠܐ ܢܬܛܦܝܣ ܠܥܒܘܕܗ ܿ ܐܠܐ ܣܦܩ ܥܘܕܪܢܐ ܠܐܪܥܐ ܠܘܩܒܠ ܝܡܐ ܡܠܬܗ ܕܥܒܘܕܗܿ ܘܚܿܠܐ ܠܒܝܟ ܠܗ . ܗܿܢܘܕܝܢ ܢܡܘܣܐ ܗܘ ܟܠܐ ܐܦ ܩܛܝܪܐ ܕܒܘܚܐ ܕܡܢ ܠܒܪ ܿ ܘܐܦ ܪܕܝܐ ܕܡܗܝܐ ܐܝܟܢܐ ܕܡܕܡ ܡܢ ܐܪܥܐ ܠܐ ܢܛܘܦ ܿ ܘܪ̈ܚܡܐ ܐܢܝܢ ܒܪ̈ܝܬܐ ܐܝܟ ܐܚ̈ܐ ܕܚܕܕ̈ܐ . ܘܡܒܕܩܢ ܕܒܫܪܪܐ ܚܕ ܗܘ ܒܪܘܝܗܝܢ ܀ ܀ ܀ 
</p>
</div>
<div type="section" n="64">
<head type="editorial">64</head>
<p xml:lang="syr">

ܡܢܘ ܕܝܢ ܡܬܘܡ ܚܼܙܐ ܒܫܡܝܐ ܟܘܟܒܐ ܕܐܫܬܥܠܝ ܥܠ ܟܘܟܒܐ ܚܒܪܗ ܿ ܐܘ ܥܠ ܐܪܥܐ ܓܢܣܐ ܚܕ ܕܚܝܘ̈ܬܐ ܥܡ ܓܢܣܐ ܐܚܪܢܐ ܕܐܬܟܬܫ ܐܠܟ ܕܢܥܛܝܘܗܝ ܠܗ ܠܗܢܐ ܐܘ ܕܠܩܘܒܠܐ ܕܢܬܥܛܐ ܡܢܗ ܿ ܐܠܐ ܐܦ ܗܿܢܝܢ ܕܝܚܝܕܐܝܬ ܚܕ ܥܠ ܚܕ ܐܙܠܝܢ ܘܐܦ ܗܿܢܘܢ ܗܠܝܢ ܒܢܡܘܣܐ ܕܚܟܡܬܗ ܕܒܪܘܝܐ ܡܢ ܗܿܘ ܐܝܢܐ ܕܣܓܝ ܝܬܝܪ ܒܗܘܢ ܢܦܩ ܠܚܫܚܬܐ ܗܿܢܘܢ ܕܐܦ ܕܢܗܘܘܢ ܘܐܦ ܢܦܩܬܐ ܕܚܫܚܬܗܘܢ ܚܠ ܒܢ̈ܝ ܐܢܫܐ ܐܢܝܢ ܬܪ̈ܬܝܗܝܢ . ܀ ܀ ܀
</p>
</div>
<div type="section" n="65">
<head type="editorial">65</head>
<p xml:lang="syr">

ܘܐܢ ܕܝܢ ܬܘܒ ܐܢܫ ܒܡܠܬܗ ܢܐܬܐ ܐܦ ܠܘܬ ܫܘܪܝܗܘܢ ܕܓܘܫܡ̈ܐ ܘܐܪ̈ܒܥܐ ܐܣ̈ܛܘܣܟܝܢ ܢܚܘܐ ܗܿܢܘܢ ܕܒܣܩܘܒܠܗܘܢ ܠܐܘܝܘܬܐ ܡܡܙܓܝܢ ܝܬܝܪܐܝܬ ܬܗܪ ܒܫܠܡܘܬܐ ܕܝܠܗܝܢ ܕܨ̈ܒܘܬܐ ܕܐܝܟ ܕܡܢ ܚܕ ܗܘ ܐܝܬ ܠܗܘܢ ܒܠܚܘܕ ܗܕܐ ܕܐܝܬܝܗܘܢ ܣܩܘܒܠܗܘܢ ܓܝܪ ܕܗܿܢܝܢ ܥܠܬܐ ܗܘ ܕܪܚܡܘܬܗܘܢ ܘܗܕܐ ܕܟܝܢܗܘܢ ܡܬܟܬܫ ܥܡ ܚܕܕ̈ܐ ܗܝ ܗܼܝ ܥܠܬܐ ܕܫܝܢܗܘܢ ܡܝܬܪܐ ܗܿܢܝܢ ܕܟܕ ܒܡܢܝܢܐ ܐܪ̈ܒܥܐ ܗܿܘܝܢ ܚܕ ܐܢܘܢ ܒܚܘܠܛܢܗܘܢ . ܗܿܢܘ ܕܝܢ ܥܠ ܚܕ̈ܕܐ ܣܢܝܩܝܢ ܿ ܕܗܼܘܘ ܐܝܬܝܗܘܢ ܘܒܗ ܒܣܩܘܒܠܗܘܢ ܠܚܕ̈ܕܐ ܡܥܕܪܝܢ ܘܒܚ̈ܕܕܐ ܡܛܫܝܢ ܘܒܝܕ ܚ̈ܕܕܐ ܡܬܚܙܝܢ ܿ ܘܙܥܘܪܝܐ ܗܝ ܗܕܐ ܕܢܐܡܪ ܕܐܝܟܢܐ ܠܐ ܩܪ ܗܿܘ ܚܡܝܡܐ ܡܢ ܩܪܝܪܐ . ܘܠܐ ܕܥܟ ܡܢ ܪܛܝܒܐ . ܘܐܦܠܐ ܝܩܕ ܝܒܝܫܐ ܡܢ ܢܘܪܐ . ܘܠܐ ܛܦ ܡܢ ܪܛܝܒܐ . ܩܘܝܡܐ ܓܝܪ ܕܚܕܕ̈ܐ ܐܝܬܝܗܘܢ ܘܒܚܕ̈ܕܐ ܬܡܝܗܐܝܬ ܥܡܪܝܢ ܘܣܒܪ ܐܢܬ ܕܢܘܪܐ ܗܘ ܒܠܚܘܕ ܚܙܝܬ . ܐܠܐ ܠܐ ܗܘܐ ܠܒܪ ܡܢ ܪܛܝܒܐ ܘܝܒܝܫܐ ܕܒܗܘܢ ܡܬܬܪܣܝܐ ܘܡܢܗܪܐ ܐܝܟܐܢ ܕܐܦ ܐܚܪ̈ܢܐ ܒܚ̈ܕܕܐ ܐܝܬܝܗܘܢ ܕܒܓܫܬܐ ܗܘ ܒܠܚܘܕ ܡܬܚܙܐ ܣܩܘܒܠܗܘܢ ܘܗܟܢܐ ܐܝܬܝܗܘܢ ܪ̈ܚܡܐ ܕܚܕ̈ܕܐ ܿ ܐܝܟܢܐ ܕܐܦ ܠܐ ܚܕܐ ܦܠܓܘܬܐ ܬܣܬܒܪ ܕܐܝܬ ܒܗܘܢ ܘܗܼܢܘܢ ܐܦ ܒܫܬܩܗܘܢ ܚܟܡܬܗ ܕܠܐ ܡܬܡܠܠܐ ܕܗܿܘ ܚܕ ܐܝܬܝܐ ܕܒܪܐ ܐܢܘܢ 

<pb n="81"/>

ܡܟܪܙܝܢ ܿ ܕܡܢܗ ܗܼܘܘ ܘܐܬܡܙܓܘ ܿ ܠܐ ܓܝܪ ܗܼܘܐ ܓܘܫܡܐ ܡܢ ܚܕ ܡܢܗܘܢ ܐܣܛܘܟܣܐ ܦܫܝܛܐ ܒܠܚܘܕ . ܒܡܘܙܓܐ ܗܘ ܓܝܪ ܩܐܡ ܓܘܫܡܐ ܐܝܢܐ ܕܝܢ ܡܘܓܐ ܐܝܬ ܕܝܒܝܫܐ ܒܠܚܘܕܘܗܝ ܘܐܝܢܐ ܕܝܢ ܕܪܛܝܒܐ ܐܢ ܗܘ ܕܡܢܗ ܘܠܗ ܢܗܘܐ .ܘܡܟܝܠ ܐܠܨܐ ܗܘܬ ܘܥܗܢܐ ܡܦܬܟܘܬܐ ܠܡܘܙܓܐ ܕܚܕ ܓܫܘܡܐ ܘܣܓܝ ܕܝܢ ܐܠܨܐ ܗܘܬ ܘܡܬܒܥܐ ܗܘܐ ܐܦ ܣܩܘܒܠܐ ܕܗܢܘܢ ܕܡܣܬܪܗܒܝܢ ܠܚܕܐ ܫܠܡܘܬܐ ܠܬܡܗܐ ܘܠܬܕܡܘܪܬܐ ܕܒܪܘܝܗܘܢ ܗܿܢܝܢ ܕܠܐ ܗܘܐ ܠܘܩܕܡ ܡܢܗܘܢ ܠܘܗܘܢ ܐܬܒܩܡܘ ܘܟܢ ܐܬܩܝܡܘ ܘܟܢ ܐܬܚܠܛܘ ܐܠܐ ܐܟܚܕܐ ܐܬܩܝܡܘ ܘܐܬܚܠܛܘ ܿ ܕܗܘܝܘܗܘܢ ܥܡ ܚܕ̈ܕܐ ܢܣܒܘ ܿ ܘܒܪܫܥܬܗ ܕܗܼܘܘ ܠܪ̈ܓܫܐ ܐܬܦܪܫܘ ܒܩܘܝܡܗ ܓܝܪ ܕܓܘܫܡܐ ܡܠܬܗܿ ܕܐܝܕܥܬܐ ܦܼܪܫܬ ܒܪ̈ܓܫܐ ܐܫܬܟܚ ܒܪ̈ܓܫܘܗܝ ܕܓܘܫܡܐ ܕܗܘܐ ܗܘ ܕܡܢܗܘܢ ܐܬܡܙܓ ܟܕ ܠܐ ܩܕܡܘܗܝ ܒܗܕܐ ܕܢܗܘܘܢ ܐܠܐ ܥܡܗ ܒܪܗܛܐ ܢܣܒܘ ܕܢܗܘܘܢ ܀ ܀ ܀
</p>
</div>
    <div type="section" n="66">
        <head type="editorial">66</head>
        <p xml:lang="syr"> 
ܡܢܘ ܗܟܝܠ ܕܡܫܟܚ ܕܢܬܕܡܪ ܐܝܟ ܡܐ ܕܫܘܐ ܒܚܝܠܗ ܕܒܪܘܝܐ ܘܒܫܠܡܘܬܐ ܘܐܘܝܘܬܐ ܕܗܿܢܘܢ ܕܗܘܼܘ ܕܐܝܟܢܐ ܕܠܐ ܬܟܬܘܫܐ ܘܒܫܝܢܐ ܐܢܘܢܿ ܟܠܗܘܢ ܠܒܪ ܡܢ ܥܘܠܘܬܗ ܕܒܪ ܐܢܫܐ . ܩܝܡܐ ܗܟܝܠ ܒܪܝܬܐ ܟܠܗܿ ܟܕ ܡܬܙܝܥܐ ܒܛܟܣܐ ܙܘܥܬܐ ܕܝܠܗܿ . ܘܢܛܪܐ ܢܡܘܣܐ ܕܥܠܝܗܿ ܕܠܐ ܡܬܙܝܥ ܕܗܿܘ ܕܥܒܕܗ ܿ ܘܡܢܘ ܗܢܐ ܕܓܒܐ ܠܗ . ܐܢ ܒܪܓܫܐ ܕܢܦܫܗ ܚܠܝܡ ܕܟܕ ܗܼܢܝܢ ܗܟܢܐ ܐܿܝܬܝܗܝܢ ܘܬܘܒ ܐܚܪ̈ܢܝܬܐ ܕܠܐ ܡܬܡܢܝܢ ܕܡܥܠܝܢ ܘܪܡܢ ܘܥܒܪܢ ܠܟܘܠܗܿ ܝܕܥܬܐ ܕܐܚܪܬܐ ܫܪܢܘܬܐ ܒܡܠܬܗ ܢܒܕܐ ܘܢܩܝܡܝܗܿ ܠܗܿ ܠܗܕܐ ܕܠܩܘܒܠܐ ܕܗܿܘ ܚܕ ܒܠܚܘܕܘܗܝ ܐܝܬܝܐ ܘܐܠܗܐ . ܘܕܢܒܕܐ ܓܝܪ ܐܝܟ ܕܒܚܠܡܐ ܪܫܢܘܬܐ ܚܪܬܐ ܕܫܠܡܐ ܘܠܐ ܡܫܚܠܦܐ ܝܬܝܪܬܐ ܗܝ ܿ ܡܛܠ ܕܣܦܩ ܗܘ ܗܿܘ ܚܕ ܠܟܠ ܡܕܡ ܕܠܩܘܒܠܐ ܕܝܢ ܘܣܩܘܒܠܐ ܕܢܣܒܪ ܗܕܐ ܡܠܝܐܝܬ ܫܢܝܘܬܐ ܗܝ ܿ ܟܕ ܟܠ ܡܕܡ ܒܐܘܝܘܬܐ ܘܒܫܠܡܘܬܐ ܐܝܬܘܗܝ ܘܡܡܦܬܟܘܬܐ ܡܨܒܬ ܘܚܡܬܗ ܕܥܒܘܕܗ ܘܒܣܝܡܘܬܗ ܘܙܗܝܘܬܗ ܥܡ ܥܙܝܙܘܬܗ ܡܚܘܐ ܿ ܡܛܠ ܕܟܘܠܗܿ ܒܣܝܡܘܬܐ ܕܠܐ ܡܡܙܓܐ ܡܠܝܐܝܬ ܡܣܓܦܢܝܬܐ ܗܝ ܘܕܠܐ ܛܟܣܐ ܗܝ ܘܥܙܝܙܘܬܐ ܕܝܢ ܘܩܫܝܘܬܐ ܡܢܗܿ ܘܠܗܿ ܟܕ ܓܠܝܙܐ ܡܢ ܒܣܝܡܘܬܐ ܠܒܥܪܝܪܝܘܬܐ ܘܠܦܪܟܘܬܐ ܩܪܝܒܐ ܬܪ̈ܬܝܗܝܢ ܕܝܢ ܐܟܚܕܐ ܪܕܝܢ ܐܦ ܡܒܣܡܢ ܿ ܘܡܫܕܠܢ ܐܦ ܡܕܚܠܢ ܘܡܫܬܘܕܝܢ ܒܣܝܡ̈ܬܐ ܘܐܦ ܡܬܠܚܡܢ ܕܚ̈ܝܠܬܐ ܘܡܬܚܢ ܣܒܪܐ ܕܡܘܗ̈ܒܬܐ ܿ ܘܐܦ ܡܚܘܝܢ ܡܚܫܘܠܐ ܕܡܣܡ ܒܪܫܐ ܐܝܟܢܐ ܕܪܥܝܢܗܘܢ ܘܝܕܥܬܗܘܢ ܕܗܿܢܘܢ ܕܥܠ ܐܪܥܐ ܡܬܕܒܪܝܢ ܘܡܬܢܦܩܝܢ ܠܐ ܒܪܦܝܘܬܐ ܕܢܝܚܐ ܢܬܛܒܥ ܠܒܣܝܢܐ ܕܠܐ ܡܫܘܚܬܐ ܘܐܦ ܠܐ ܒܕܚ̈ܠܬܐ ܬܟܝܒ̈ܬܐ ܢܬܘܪ ܘܢܣܬܡܼܐ ܐܠܐ 

<pb n="82"/>

ܡܢ ܬܪ̈ܬܝܗܝܢ ܒܡܫܘܚܬܐ ܢܬܬܪܐܐ ܘܢܬܪܒܐ ܒܕܚܠܬܐ ܕܐܠܗܼܐ ܘܒܡܝܬܪܘܬܐ ܀ ܀ ܀ 
        </p>
    </div>
<div type="rubric"><p xml:lang="syr">ܫܠܡ ܡܐܡܪܐ ܕܬܪ̈ܝܢ ܕܠܘܩܒܠ ܡܢ̈ܝܢܝܢܐ . .</p></div>
</div>



<div type="book" n="3">
        <head type="editorial">Book 3</head>
        <div type="title">
            <p xml:lang="syr">
ܡܐܡܪܐ ܕ̈ܬܠܬܐ ܕܠܘܩܒܠ ܡܢ̈ܝܢܝܐ ܀ ܀
</p>
</div>
<div type="section" n="1">
<head type="editorial">1</head>
<p xml:lang="syr">

ܗܿܢܝܢ ܕܝܢ ܗܟܝܠ ܕܐܬܩܕܡ ܐܬܐܼܡܪ ܐܦ ܡܢܗܝܢ ܕܝܠܗܝܢ ܕܨܒ̈ܘܬܐ ܘܐܦ ܡܢ ܚܘܫܒ̈ܐ ܕܓܘܐ ܪܥܝܢܐ ܕܟܠ ܐܢܫ ܟܒܪ ܐܦ ܿ ܕܗܿܢܘܢ ܕܠܒܪ ܡܢ ܥܕܬܐ ܐܢܘܢ ܡܙܗܪܢ ܕܠܓܡܪ ܠܐ ܢܬܪܡܘܢ ܘܢܩܒܠܘܢ ܓܘܕܦܐ ܕܗܿܘ ܡܢܝ ܕܫܢܐ ܕܠܘܩܒܠ ܒܪܘܝܐ . ܡܛܠ ܕܝܢ ܕܨܝܪܐ ܐܚܪܢܐ ܐܨܛܢܥ ܩܫܝܐ ܘܒܝܫܐ ܠܘܩܒܠ ܗܿܢܘܢ ܕܡܢ ܥܕܬܐ ܕܡ̈ܠܐ ܡܢܗܘܢ ܡܢ ܟ̈ܬܒܐ ܩܕܝܫ̈ܐ ܩܛܝܪܐܝܬ ܕܒܪ ܒܬܪ ܡܠܬܗ ܕܓܠܬܐ ܥܕܢܐ ܗܘ ܡܟܝܠ ܕܐܦ ܡܟܣܢܘܬܐ ܕܡܢ ܟܬܒ̈ܐ ܐܠܗ̈ܝܐ ܠܩܘܒܠܐ ܢܙܝܥ ܠܙܘܗܪܐ ܕܗܿܢܘܢ ܕܡܗܝܡܢܝܢ ܒܗܘܢ ܘܒܙܒܢ ܒܬܘܪ̈ܓܡܐ ܣܟ̈ܠܐ ܕܐܡܝܢܐܝܬ ܦܝܣܐ ܠܝܬ ܠܗܘܢ ܕܡܢ ܬܠܡ̈ܝܕܘܗܝ ܕܗܿܘ ܛܥܝܢ ܒܟܠ ܦܘܪܣܝܢ ܓܝܪ ܡܨܛܢܥ ܠܗ ܠܥܘܬܪܐ ܕܛܘܥܝܝ ܕܝܠܗ ܒܥܘܕܪܢܗ ܕܣܛܢܐ ܘܡܫܝܚ ܕܢܠܒܘܟ ܠܘܬ ܝܘ̈ܢܝܐ ܚܢ̈ܦܐ ܟܕ ܠܐ ܗܘܐ ܗܿܢܝܢ ܕܝܠܗܘܢ ܫܪܐ ܘܡܗܦܟ ܐܠܐ ܒܝܫ̈ܘܬܗܘܢ ܙܥܘܪ̈ܝܬܐ ܒܪܒܘܬܐ ܕܪܘܫܥܐ ܡܬܚ ܘܡܪܝܡܼ ܘܨܢܥܬܐ ܒܝܬܐ ܕܥܝ̈ܕܐ ܕܚܢܦܘܬܐ ܡܠܦ ܿ ܒܗܿܢܝܢ ܕܐܡܝܢܐܝܬ ܠܟܠܗܘܢ ܡܬܪܡܐ ܘܫܠܡ ܐܝܟ ܕܐܡܝܪܐ ܒܫܠܡܘܬܐ ܕܣܒܪܐ ܕܒܝܫ̈ܬܐ ܘܠܝܘܠܦܢܐ ܕܛܘܥܝܝ ܬܘܣܦܬܐ ܕܒܕܝܐ . ܕܝܠܗ ܡܥܠ ܘܡܪܡܐ ܘܠܘܬ ܟܪ̈ܣܛܝܢܐ ܕܝܢ ܗܿܢܝܢ ܕܐܝܬܝܗܝܢ ܕܟܪܣܛܝܢܐ . ܡܣܒܪ ܕܡܩܒܠ ܿ ܘܒܦܝܣܐ ܐܦ ܕܫܡܗ ܕܡܫܝܚܐ ܐܦ ܕܡ̈ܠܐ ܕܟܬܒ̈ܐ ܘܐܦ ܒܚܙܬܐ ܕܡܟܝܟܘܬܐ ܠܕܐܒܐ ܗܘ ܕܗܼܘ ܐܝܬܘܗܝ ܡܢ ܠܓܘ ܡܟܣܐ ܡܫܟܐ ܕܐܡܪܐ ܡܢ ܠܒܪ ܡܥܛܦ ܿ ܘܡܛܥܝܢܐ ܠܥܢܐ ܗܘܐ . ܘܗܟܢܐ ܠܗܿܢܘܢ ܕܒܨܝܪܝܢ ܒܝܕܥܬܐ ܡܟܐ ܘܡܣܓܦ ܘܡܛܠ ܕܗܕܐ ܣܡ ܒܪܥܝܢܗ ܕܪܘܫܥܐ ܚܕܬܐ ܢܚܕܘܪ ܘܢܥܠ ܐܦ ܡܢܗ ܘܐܦ ܡܢ ܐܚܪܢܐ ܐܝܟܢܐ ܕܐܦܠܐ ܐܢܫ ܡܢ ܗܿܢܘܢ ܕܠܡܫܝܚܐ ܐܝܠܦܘ ܐܦ ܢܡܪܚ ܕܢܫܐܠ ܥܠ ܚܕܬܘܬܐ ܕܒܝܫ̈ܬܐ ܕܡܢܗ ܐܬܚܕܪ̈ ܩܿܪܐ ܢܦܫܗ ܦܪܘܩܛܠܐ ܘܒܚܘܫܚܐ ܕܫܡܐ ܕܠܐ ܗܘܐ ܒܠܚܘܕ ܡܢ ܒܢ̈ܝ ܐܢܫܐ ܪܡ ܘܡܥܠܝ ܿ ܐܠܐ ܐܦ ܡܢ ܡ̈ܠܐܟܐ ܡܛܥܝܢܘܬܗ ܡܚܦܐ . ܐܝܟܢܐ ܕܡܛܠ ܝܩܝܪܘܬܗ ܘܫܒܝܚܘܬܗ ܕܫܡܐ ܕܠܐ ܒܝܘܢܐ ܗܿܢܘܢ ܕܐܚܪܢܐܝܬ ܕܠܐ ܪܥܝܢܐ ܐܢܘܢ ܢܩܒܠܘܢܿ ܗܿܢܝܢ ܕܡܢܗ ܡܬܐܡܪܢ ܘܐܝܬ ܕܝܢ ܙܒܢ ܐܡܬܝ ܕܐܦ ܐܝܟ ܫܠܝܚܐ ܕܝܫܘܥ ܡܫܝܚܐ ܠܒܪܒܪܝܐ ܗܘ ܗܢܐ ܕܐܦ ܒܓܢܣܗ ܘܐܦ ܒܪܥܝܢܗ ܒܪܒܪܝܐ ܗܘ ܪܘܫܥܗ ܒܐܓܪ̈ܬܐ ܟܬܒ ܿ ܥܠ ܗܿܢܝܢ ܕܝܢ ܠܚܪܬܐ ܢܐܡܪ . ܀ ܀ ܀
</p>
</div>
<div type="section" n="2">
<head type="editorial">2</head>
<p xml:lang="syr">

ܘܡܢܗܘܢ ܕܝܢ ܕܟܬܒ̈ܐ ܠܗܿܢܘܢ ܕܐܝܬܝܗܘܢ ܕܕܝܬܩܐ ܥܬܝܩܬܐ ܢܡܘܣܐ ܘܢܒ̈ܝܐ ܣܐܡ ܠܗܘܢ ܡܢ ܗܿܝ ܒܝܫܬܐ ܕܡܢܣ

<pb n="83"/>

ܐܬܩܼܪܝܬ ܐܘܢ̈ܓܠܝܐ ܕܝܢ ܘܫܪܟܐ ܕܝܘܠܦܢܐ ܕܕܝܬܩܐ ܚܕܬܐ ܕܡܢ ܛܒܐ ܠܡ ܐܝܟ ܕܣܒܪ ܐܬܝܗܒܘ ܐܡܼܪ ܿ ܘܐܦܠܐ ܗܼܢܘܢ ܗܠܝܢ ܕܟܝܢ ܠܡ ܒܟܠܗܘܢ ܡܢ ܗܿܝ ܕܠܩܘܒܠܐ ܐܝܟ ܐܡܿܪ ܘܡܫܬܒܗܪ ܗܘ ܡܫܟܚܢܗ ܕܓܘܕܦܐ ܐܝܬ ܠܡ ܓܝܪ ܐܦ ܒܗܿܢܝܢ ܐܝܟ ܕܒܡܘܙܓܐ ܡܕܡ ܣܓܝ̈ܐܬܐ ܡܢ ܗܿܝ ܕܡܬܩܪܝܐ ܡܢܗ ܗܝܠܐ ܘܙܕܩ ܠܡ ܕܗܼܢܝܢ ܗܠܝܢ ܢܬܢܣܒܢ ܘܒܠܚܘܕ ܗܼܢܝܢ ܒܗܝܢ ܢܫܬܒܩܢ ܗܿܢܝܢ ܕܡܢ ܡܢܬܗ ܠܡ ܕܛܒܐ ܡܬܚܫܒܢ ܿ ܘܗܼܘ ܫܢܝܐ ܕܐܦܠܐ ܗܘ ܒܢܦܫܗ ܬܩܝܡ ܬܘܪܨܐ ܕܟܬܒ̈ܐ ܩܕܝܫ̈ܐ ܐܫܝܚ ܕܢܥܒܕ ܘܝܬܝܪܐܝܬ ܡܛܠ ܗܕܐ ܐܡܼܪܚ ܕܢܣܒܪ ܕܦܪܩܠܛܐ ܐܝܬܘܗܝ ܘܣܓܝ̈ܐܬܐ ܡܢܗܘܢ ܥܛܐ ܘܙܥܘܪ̈ܝܬܐ ܕܝܢ ܐܪܦܝ ܡܢܗܿ ܕܕܝܬܩܐ ܚܕܬܐ ܗܿܢܝܢ ܕܒܚܘܒܗܝܢ ܒܥܝܢ ܘܡܘܕܥܢ ܕܫܠܡܢ ܠܗܿܢܝܢ ܡ̈ܠܐ ܒܢܬ ܓܢܣܗܝܢ ܕܐܬܥܛܝ ܘܣܒܪ ܕܝܢ ܕܗܕܐ ܟܠܗܿ ܙܗܝܪܘܬܐ ܣܡ . ܕܗܼܢܝܢ ܒܠܚܘܕ ܐܪܦܝ ܗܿܢܝܢ ܕܡܫܟܗܢ ܕܩܛܝܪܐܝܬ ܢܓܪܢ ܠܘܬ ܗܿܢܝܢ ܕܒܕܐ ܒܫܢܝܘܬܗ ܠܐ ܕܝܢ ܡܕܡ ܒܨܝܪ ܘܐܦ ܗܼܿܢܝܢ ܗܠܝܢ ܓܠܝܐܝܬ ܓܠܝܐܝܬ ܒܡܠܬܢ ܢܚܘܐ ܀ ܀ ܀
</p>
</div>
<div type="section" n="3">
<head type="editorial">3</head>
<p xml:lang="syr">

ܠܘܩܕܡ ܕܝܢ ܢܿܚܘܐܘ ܕܐܝܟܢܐ ܣܟܠܐܝܬ ܥܒܕ ܓܘܕܦ ܕܠܘܩܒܠ ܟܬܒ̈ܐ ܩܕܝܫ̈ܐ ܥܬܝܩ̈ܐ ܕܠܗܿܢܘܢ ܕܩܕܝܡܝܢ ܠܗ ܐܢܫܐ ܒܝܫ̈ܐ ܕܡܢ ܥܕܬܐ ܐܬܟܪܙܘ ܘܐܫܼܬܕܝܘ ܒܗܿ ܒܗܕܐ ܫܠܡ ܘܒܪܘܫܥܗ ܠܟܠܗܘܢ ܗܿܢܘܢ ܥܿܒܪ ܐܠܘ ܗܟܝܠ ܒܕܡܘܬ ܝܘܢܝ̈ܐ ܚܢ̈ܦܐ ܕܠܐ ܡܗܼܝܡܢܝܢ ܡܠܝܐܝܬ ܠܬܫ̈ܥܝܬܐ ܕܟܬܒ̈ܐ ܗܟܢܐ ܘܐܦ ܗܢܐ ܠܐ ܡܗܝܡܢ ܗܘܐ ܘܐܡܿܪ ܗܘܐ ܕܐܘ ܠܓܡܪ ܐܘ ܐܝܟ ܕܒܓܕܫܐ ܗܘܝ ܗܿܢܝܢ ܕܒܗܘܢ ܟܬܝܒܢ ܐܦܠܐ ܐܢܚܢܢ ܡܕܡ ܠܩܘܒܠܗ ܥܠ ܗܿܢܝܢ ܡܙܝܥܝܢ ܐܢܚܢܢ ܿ ܘܐܦܠܐ ܗܘ ܡܟܣܢܘܬܐ ܪܒܬܐ ܒܝܕ ܗܿܢܝܢ ܡܣܝܒܪ ܗܘܐ . ܡܛܠ ܕܝܢ ܕܐܦ ܗܿܘ ܡܘܕܐ ܒܗܝܢ ܕܐܝܢ ܒܫܪܪܐ ܗܘܝ . ܐܡܿܪ ܕܝܢ ܕܥܠܬܗܝܢ ܕܗܿܢܝܢ ܐܝܬܝܗܿ ܒܝܫܬܐ ܗܝ ܕܠܐ ܐܝܬܝܗܿ ܢܩܿܪܘܒ ܘܐܦ ܗܫܐ ܘܢܿܚܘܐ ܕܐܝܟܢܐ ܣܘܥܪ̈ܢܐ ܪ̈ܘܪܒܐ ܘܬܕܡܪ̈ܬܐ ܬܡܗ̈ܬܐ ܣܿܐܡ ܕܡܢ ܗܿܝ ܐܢܘܢ ܒܝܫܬܐ ܕܡܢܗ ܿ ܥܕܝܠܐ . ܘܠܐ ܡܬܒܝܢ ܡܛܠ ܕܣܡܐ ܗܘ ܒܪܥܝܢܗ ܒܡܕܒܪܢܘܬܐ ܕܬܕܡܘܪܬܐ ܕܐܠܗܐ ܒܪܘܝܐ ܕܟܠ ܕܒܬܫܥܝܬܐ ܕܟܬܒ̈ܐ ܐܝܬܝܗܿ ܀ ܀ ܀
</p>
</div>
<div type="section" n="4">
<head type="editorial">4</head>
<p xml:lang="syr">

ܐܡܿܪ ܕܝܢ ܒܗܝܢ ܒܡ̈ܠܘܗܝ ܐܘ ܗܘ ܐܘ ܐܚܪܢܐ ܐܢܫ ܡܢ ܕܝܠܗ ܿ ܟܕ ܡܟܬܒ ܪܫܐ ܠܡ ܕܥܠ ܓܒܝܠܘܬܐ ܩܕܡܝܬܐ ܕܐܢܫܘܬܐ ܀ ܀ ܀
</p>
</div>
<div type="section" n="5">
<head type="editorial">5</head>
<p xml:lang="syr">

ܡܛܠ ܠܡ ܓܝܪ ܕܝܕܥܘ ܐܪ̈ܟܘܢܛܐ ܕܒܡܣܒܗܿ ܕܗܿܝ ܡܢܬܐ ܕܢܘܗܪܐ ܕܚܕܐ ܙܒܢ ܐܝܟܢܐ ܕܗܼܘ ܢܦܠ ܒܗܘܢ ܒܥܓܠ ܡܘܬܐ ܥܠܝܗܘܢ ܐܬܐ ܡܚܬܗܿ ܠܡ ܕܢܦܫܐ ܕܠܦܓܪܐ ܐܨܛܢܥܘ ܟܕ ܒܥܝܢ ܕܢܥܒܕܘܢ ܕܠܓܡܪ ܠܡ ܠܥܠ ܠܐ ܬܪܗܛ ܿ ܘܐܢ ܕܝܢ ܬܣܩ ܿ ܬܫܬܟܚ ܠܡ ܕܠܐ ܫܘܝܐ ܠܟܠܝܢܐ ܕܬܡܢ ܕܒܛܢܦܘܬܗ ܕܦܓܪܐ ܠܒܝܟܐ . ܘܬܘܒ ܒܬܪ ܙܥܘܪ̈ܝܬܐ ܐܡܼܪ ܿ ܕܡܛܠ 

<pb n="84"/>

ܗܕܐ ܠܡ ܚܕ ܚܕ ܡܢܗܘܢ ܕܐܪ̈ܟܘܢܛܝܗܿ ܕܗܝܠܐ ܐܝܟ ܕܒܗܿܘ ܐܣܟܡܐ ܕܩܕܡܢ ܠܡ ܐܡܼܪܢ ܡܛܠ ܙܥܘܬܐ ܗܿܝ ܕܗܼܘܬ ܿ ܘܡܛܠ ܗܘܿ ܕܐܬܚܙܝ ܠܡ ܠܘܩܕܡ ܥܠ ܦܘܪܝܢܗ ܕܢܦܫܐ ܘܟܕ ܬܪ̈ܥܐ ܠܡ ܠܘܩܕܡ ܐܬܦܼܬܚܘܼ ܒܪܗܒܬܗܘܢ ܕܠܐ ܒܨܒܝܢܗܘܢ ܫܼܕܪ ܠܡ ܚܕ ܚܕ ܡܢܗܘܢ ܚܝܠܐ ܕܒܗ ܘܨܪ ܩܢܘܡܗ ܠܨܝܕܗ ܕܢܦܫܐ ܘܕܡܘܬܗ ܠܡ ܓܒܼܠ ܥܠ ܐܪܥܐ ܕܡܢܗ ܥܛܠܐܝܬ ܢܬܚܛܦܼܢ ܠܡ ܢܦܫ̈ܬܐ ܡܛܠ ܩܛܝܪܐ ܕܫܘܕܠܐ ܕܛܘܥܝܝ . ܘܓܒܝܠܬܗܘܢ ܠܡ ܐܝܬܘܗܝ ܩܕܡܝܐ ܐܕܡ ܡܐܢܗܿ ܕܪܓܬܐ ܘܡܫܕܠܢܐ ܠܡ ܕܢܦ̈ܫܬܐ ܕܡܢ ܠܥܠ ܘܨܢܥܬܐ ܕܗܼܢܝܢ ܗܠܝܢ ܒܦܓܪܐ ܢܦܠܢ . ܀ ܀ ܀
</p>
</div>
<div type="section" n="6">
<head type="editorial">6</head>
<p xml:lang="syr">

ܢܬܒܩܐ ܗܟܝܠ ܠܘܩܕܡ ܕܟܡܐ ܚܟܡܬܐ ܡܣܗܕ ܥܠ ܐܪܟܘܢܛܐ ܗܿܢܘܢ ܐܝܟ ܕܣܒܪ ܕܗܝܠܐ ܗܝ ܕܕܠܐ ܝܕܥܬܐ ܗܝ ܠܡ ܡܝܪܐܝܬ ܡܬܥܕܠ ܒܗܿ ܿ ܕܡܛܠ ܕܠܐ ܠܡ ܢܬܓܠܙܘܢ ܡܢ ܗܿܘ ܢܘܗܪܐ ܕܐܬܚܠܛ ܒܗܘܢ ܐܬܦܪܣܘ ܠܡ ܒܝܕ ܦܓܪܐ ܡܚܬܗܿ ܕܢܦܫܐ ܕܠܘܬܗܘܢ ܘܕܬܪܗܛ ܘܬܦܢܐ ܠܡ ܠܥܠ ܬܘܒ ܠܐ ܡܪܦܝܢ ܠܗܿ ܿ ܘܐܢ ܕܝܢ ܠܡ ܬܪܗܛ ܠܥܠ ܬܫܬܟܚ ܕܠܐ ܫܘܝܐ ܠܗܿܢܘܢ ܕܠܥܠ . ܕܡܛܢܦܐ ܗܝ ܠܡ ܒܦܓܪܐ ܐܝܟܢܐ ܕܠܐ ܢܫܟܚ ܛܒܐ ܓܡܝܪܐܝܬ ܕܢܦܫܐ ܗܝ ܕܡܢܗ ܕܟܘܠܗܿ ܒܡܫܠܡܢܘܬܗܿ ܢܦܪܘܩ ܕܡܢ ܨܢܥܬܐ ܕܐܪܟܘܢܛܝܗܿ ܕܗܝܠܐ ܡܙܕܟܐ ܘܕܥܠ ܗܠܝܢ ܕܝܢ ܬܘܒܡܕܡ ܢܐܡܪ ܟܒܪ ܕܓܘܚܟܐ ܗܝ ܡܛܠ ܕܝܢ ܕܐܡܼܪ ܕܓܒܝܠܬܐ ܩܕܡܝܐ ܐܝܬܘܗܝ ܐܕܡ ܕܐܪ̈ܟܘܢܛܐ ܠܡ ܕܗܝܠܐ ܡܐܢܗܿ ܕܪܓܬܐ ܘܡܫܕܠܢܐ ܠܡ ܕܢܦ̈ܫܬܐ ܕܡܢ ܠܥܠ ܕܗܫܐ ܕܝܢ ܐܝܠܼܦܢܢ ܕܓܠܝܐܝܬ ܐܡܼܪ ܕܐܬܓܒܠ ܒܪ ܐܢܫܐ ܡܢ ܗܝܠܐ ܗܝ ܕܠܐ ܐܝܬܝܗܿ ܿ ܗܿܘ ܕܒܟܠ ܕܘܟܐ ܠܗܿ ܠܗܝܠܐ ܘܠܗܿ ܠܒܝܫܬܐ ܝܬܝܪܐ ܘܐܝܩܪܐ ܝܿܗܒ ܘܡܣܒܪ ܕܥܕܠ ܠܗ ܿ ܘܐܦ ܗܫܐ ܐܡܼܪ ܥܠܝܗܿ ܕܥܒܕܬ ܒܪ ܐܢܫܐ ܗܘ ܕܐܝܬܘܗܝ ܡܠܟܐ ܘܪܝܫܐ ܕܟܠܗܝܢ ܚܝܘ̈ܬܐ ܗܿܢܝܢ ܕܒܦܓܪܐ ܘܒܥܠܡ ܓܘܫܡܢܐ ܿ ܡܛܠ ܕܗܼܘ ܒܠܚܘܕܘܗܝ ܡܢܗܘܢ ܐܝܬܘܗܝ ܡܠܝܠܐ ܘܬܡܝܗܐ ܒܚܘܫܒ̈ܐ ܕܟܝܢܗ ܘܒܨܢܥ̈ܬܗ ܘܒܥ̈ܘܬܪܘܗܝ ܀ ܀ ܀
</p>
</div>
<div type="section" n="7">
<head type="editorial">7</head>
<p xml:lang="syr">

ܘܡܬܦܫܟ ܕܝܢ ܐܦ ܥܠ ܟܠܗ ܥܠܡܐ ܕܡܛܠ ܡܢܐ ܠܡ ܗܐ ܘܥܠ ܒܪ ܐܢܫܐ ܕܝܢ ܡܡܪܚ ܕܢܗܘܐ ܕܠܐ ܗܘܐ ܓܒܝܠܬܐ ܗܘ ܕܐܠܗܐ . ܘܡܙܝܥ ܕܠܐ ܪܥܝܢܐ ܐܦ ܐܚܪ̈ܢܝܬܐ ܘܐܿܡܪ ܕܐܝܟܢܐ ܠܡ ܝܿܗܒ ܗܘܐ ܐܠܗܐ ܦܘܩܕܢܐ ܠܐܕܡ ܚܕ ܗܝ ܠܡ ܓܝܪ ܡܢ ܬܪ̈ܬܝܢ ܕܐܘ ܝܿܕܥ ܗܘܐ ܕܥܒܪ ܗܘܐ ܠܗ ܘܠܐ ܗܘܐ ܒܠܚܘܕ ܣܪܝܩܐܝܬ ܝܗܒܗ ܐܠܐ ܐܦ ܥܠܬܐ ܗܘ ܗܼܘܐ ܠܗܿ ܠܠܐ ܡܬܛܦܝܣܢܘܬܐ ܐܘ ܠܐ ܝܕܥ ܗܘܐ ܠܡ ܘܠܐ ܕܡܝܐ . ܕܐܠܗܐ ܬܚܝܬ ܠܐ ܝܕܥܬܐ ܢܦܠ ܿ ܘܕܗܼܘ ܠܡ ܦܘܩܕܢܐ ܐܬܝܗܒ ܠܗ ܠܢܟܠܐ ܕܝܠܗ ܕܒܪ ܐܢܫܐ ܡܢ ܒܝܫܬܐ ܐܝܟ ܕܣܒܪ ܘܠܐ ܗܘܐ ܡܢ ܐܚܪܢܐ ܘܐܬܥܕܪ ܠܡ ܕܝܢ ܣܓܝ . ܘܐܬܚܪܪ ܗܘ ܒܪ ܐܢܫܐ ܒܠ ܡܬܛܦܝܣܢܘܬܗ ܒܡܠܟܗ ܕܚܘܝܐ ܗܘ ܕܡܠܐܟܗ

<pb n="85"/>

ܠܡ ܕܛܒܐ ܐܝܬܘܗܝ ܐܝܟ ܕܐܡܿܪ ܣܡܝܐ ܗܘܐ ܠܡ ܓܝܪ ܘܟܕ ܛܥܡ ܡܢ ܗܿܘ ܕܐܬܟܠܝ ܡܢܗ ܒܦܘܕܢܐ ܚܼܙܐ ܠܡ ܢܦܫܗ ܕܥܪܛܠܝܐ ܗܘ ܘܒܬܟܣܝܬܐ ܕܐܫܬܼܟܚܬ ܠܗ ܐܬܚܫܚ ܿ ܘܝܕܥ ܠܡ ܐܦ ܛܒܬܐ ܐܦ ܒܝܫܬܐ ܿ ܘܗܟܢܐ ܠܡ ܝܬܝܪܐܝܬ . ܐܬܥܕܪ ܕܥܒܪ ܥܠ ܦܘܩܕܢܐ ܕܗܿܘ ܕܒܢܟܠܐ ܓܒܠܗ ܿ ܘܐܝܟܢܐ ܠܡ ܕܝܢ ܐܝܟ ܕܐܡܼܪ ܝܐܝܐ ܗܕܐ ܠܐܠܗܐ ܕܢܐܡܪ ܠܡ ܕܗܐ ܐܕܡ ܗܘܐ ܐܝܟ ܚܕ ܡܢܢ ܕܢܕܥ ܛܒܬܐ ܘܒܝܫܬܐ . ܘܗܫܐ ܕܡ ܢܘܫܛ ܐܝܕܗ ܘܢܣܒ ܡܢ ܐܝܠܢܐ ܕܚܝ̈ܐ ܘܢܐܟܘܠ ܘܢܚܐ ܠܥܠܡ ܿ ܐܢ ܠܡ ܓܝܪ ܐܝܟ ܕܐ݀ܡܪ ܡܫܟܚܐ ܗܘܐ ܕܠܐ ܡܝܘܬܘܬܗ ܠܐ ܢܘܒܕ ܚܣܡܐ ܗܘ ܠܡ ܕܡܢ ܦܪܕܝܣܐ ܛܪܕ ܠܗ ܠܒܪ ܐܢܫܐ ܘܟܿܠܐ ܠܗ ܡܢ ܫܘܬܦܘܬܗ ܕܐܝܠܝܢ ܕܚܝ̈ܐ ܕܟܕ ܡܢܗ ܠܡ ܡܩܒܠ ܗܘܐ ܡܫܟܚ ܗܘܐ ܠܡ ܕܒܟܠ ܙܒܢ ܠܥܠܡ ܠܐ ܡܝܘܬܐ ܢܗܘܐ . ܘܡܚܣܕ ܕܝܢ ܬܘܒ ܐܦ ܩܛܠܗ ܕܗܒܝܠ . ܘܟܕ ܐܬܼܐ ܬܘܒ ܐܦ ܠܛܘܦܢܐ ܡܣܪܚ ܕܠܐ ܠܡ ܐܬܐ ܗܘܐ ܡܢ ܗܿܘ ܛܒܐ ܠܘܩܒܠ ܓܒܝܠܬܗ ܘܬܘܒ ܕܝܢ ܘܐܦ ܠܝܩܕܢܗܿ ܕܣܕܘܡ ܡܝܬܐ ܘܐ݀ܡܪ ܕܐܦ ܗܼܘ ܗܢܐ ܥܒܕܐ ܐܝܬܘܗܝ ܠܡ ܕܗܿܝ ܪܫܢܘܬܐ ܠܩܘܒܠܐ ܕܠܗ ܟܠܗܝܢ ܗܿܢܝܢ ܚܫܒ . ܘܬܘܒ ܕܝܢ ܐܦ ܡܣܒ ܢܫ̈ܐ ܣܓܝ̈ܐܬܐ ܕܟܐܢ̈ܐ ܕܠܐ ܥܕܠܝ ܠܐ ܡܪܦܐ ܘܐܦܠܐ ܬܘܒ ܗܿܢܝܢ ܟܠܗܝܢ ܕܠܘܩܒܠ ܡܨܪ̈ܝܐ ܗܘܝ ܿ ܡܢ ܥܕܘܠܝܐ ܡܪܚܩ ܿ ܐܝܟ ܕܒܥܪܝܪܘܬܐ ܠܡ ܘܡܪܝܪܘܬܐ ܣܓܝܐܬܐ ܠܘܩܒܠ ܡܨܪ̈ܝܐ ܡܚܘܝܢ ܘܡܨܛܠܝܢܘܬܐ ܠܡ ܕܕܠܐ ܒܙܕܩܐ ܕܚܠܦ ܥܒܪ̈ܝܐ ܘܕܛܒܐ ܠܡ ܠܐ ܦܩܕ ܗܘܐ ܕܢܫܐܠܘܢ ܡܢ ܡܨܪ̈ܝܐ ܡܐܢ̈ܐ ܕܕܗܒܐ ܘܕܣܐܡܐ ܘܒܡܛܥܝܢܘܬܐ ܕܫܐܠܬܐ ܡܪ̈ܝܐ ܠܗܿܘ ܡܕܡ ܕܠܐ ܗܘܐ ܕܝܠܗܘܢ ܗܘ ܥܒܕ ܗܘܐ ܠܗܘܢ ܘܥܡ ܗܿܢܝܢ ܟܠܘܗܝܼܢ ܘܐܦ ܢܘܪܐ ܗܿܝ ܕܐܬܚܙܝܬ ܒܛܘܪܐ ܐܝܟ ܗܿܘ ܕܐܦ ܠܐ ܡܠܬܐ ܣܒܪ ܕܡܬܒܥܝܐ ܠܗ ܠܥܘܕܠܗ ܕܥܠܝܗܿ ܿ ܘܡܘܫܐ ܠܡ ܕܐܿܡܪ ܓܠܝܐܝܬ ܕܐܠܗܐ ܠܡ ܢܘܪܐ ܗܘ ܐܟܠܬܐ ܘܥܡ ܗܿܝ ܕܐܬܚܙܝܬ ܐܦ ܡܠܬܐ ܗܕܐ ܠܬܚܙܝܬܗܿ ܕܥܘܕܠܗ ܢܣܒ ܀ ܀ ܀
</p>
</div>
<div type="section" n="8">
<head type="editorial">8</head>
<p xml:lang="syr">

ܡܛܠ ܗܟܝܠ ܕܒܗܿܢܝܢ ܟܠܗܝܢ ܘܒܐܚܪ̈ܢܝܬܐ ܕܐܟܘܬܗܝܢ ܡܡܪܚ ܕܢܗܘܐ ܕܕܬܩܐ ܥܬܝܩܬܐ ܕܠܩܘܒܠܗܿ ܗܝ ܕܚܕܬܐ ܗܘ ܕܐܦ ܠܐ ܒܚܕܐ ܡܫܟܚ ܕܢܬܒܝܢ ܘܒܒܝܫܘܬܐ ܕܨܝܒܢܗ ܡܢ ܦܘܪܫܢܐ ܘܒܘܝܢܐ ܓܠܝܙ ܗܘ ܒܕܡܘܬܐ ܕܗܿܢܘܢ ܕܡܢ ܩܕܡܘܗܝ ܕܗܼܝ ܗܕܐ ܥܒܼܕܘ ܘܠܚܪܬܐ ܕܝܢ ܒܗܿܢܝܢ ܕܡܢ ܚܕܬܐ ܡܬܚܫܚ ܒܠܚܘܕܝܗܝܢ ܿ ܗܿܢܝܢ ܕܐܪܦܝ ܡܢ ܣܓܝ̈ܐܬܐ ܕܣܒܪ ܕܗܼܢܝܢ ܣܗܕܢ ܠܗ ܠܗܿܢܝܢ ܕܐܡܼܪ ܘܐܡܿܪ ܕܝܢ ܗܘ ܚܠܦ ܢܦܫܗ ܕܠܐ ܗܘܐ ܣܪܝܩܐܝܬ ܐܡܼܪܚ ܕܐܦ ܡܢ ܕܝܬܩܐ ܚܕܬܐ ܣܓܝ̈ܐܬܐ ܢܣܠܐ ܀ ܀ ܀
</p>
</div>
<div type="section" n="9">
<head type="editorial">9</head>
<p xml:lang="syr">

ܣܓܝ̈ܐܬܐ ܐܢܝܢ ܗܟܝܠ ܐܝܟ ܕܐܡܪܝܢ ܕܐܝܬܝܗܘܢ ܣܘܓܐܐ ܕܛܒ ܦܘܩ̈ܩܐ ܣܟ̈ܠܐ ܕܝܠܗ ܕܗܢܐ ܘܒܛܝܠ ܠܗܘܢ ܕܝܢ ܠܬܠܡ̈ܝܕܘܗܝ ܕܢܛܫܘܢ ܐܢܘܢ ܠܟ̈ܬܒܘܗܝ 

<pb n="86"/>

ܘܠܓܡܪ ܒܡܨܥܬܐ ܓܠܝܐܝܬ ܠܐ ܣܡܝܢ ܠܗܘܢܿ ܘܗܕܐ ܓܠܝܐ ܗܝ ܕܡܢܗ ܗܘ ܕܗܿܘ ܐܬܦܩܕܘ ܕܡܢ ܗܕܐ ܡܬܟܣܣ ܓܠܝܐܝܬ ܕܠܐ ܡܡܪܚ ܕܗܿܢܝܢ ܕܐܨܛܢܥ ܢܓܠܐ ܘܢܚܘܐ ܪܚܡܐ ܗܝ ܓܝܪ ܕܠܓܬܐ ܕܬܛܫܐ ܘܬܛܥܐ ܟܕ ܠܐ ܡܬܪܓܫ ܘܒܢܦ̈ܫܬܢܐ ܐܬܚܠܘܕ ܘܫܪܝܪܐܝܬ ܬܟܝܠܐܝܬ ܒܓܠܝܐ ܡܬܟܪܙܐ ܗܢܼܘܢ ܕܝܢ ܡܛܫܝܢ ܡܛܠ ܕܒܗܬܝܢ ܒܡܛܥܝܢܘܬܗܘܢ ܡܢ ܩܕܡ ܕܢܬܠܒܟܘܢ ܡܢ ܗ݀ܢܘܢ ܕܥܬܝܕܝܢ ܕܢܕܘܢܘܢ ܗܿܢܝܢ ܕܟܬܝܒܢ ܠܗܘܢ ܐܢܚܢܢ ܕܝܢ ܐܦܢ ܗܘ ܕܡܬܩܪܐ ܣܝܡܬܐ ܕܫܢܝܘܬܗ ܢܣܒܢܢ ܒܐܝܕ̈ܝܢ ܐܡܝܢܐܝܬ ܠܙܥܘܪ̈ܝܬܐ ܗܿܢܝܢ ܕܐܠܨܢ ܡܦܩ ܒܪܘܚ ܡܩܪܒܝܢ ܐܢܚܢܢ ܘܕܐܝܟ ܠܪܣܐ ܕܢܡܠܠ ܕܠܐ ܣܟܐ ܿ ܟܘܠܗ ܿ ܦܟܢܘܬܗ ܠܐ ܟܠܝܢ ܐܢܚܢܢ ܠܗ ܿ ܓܠܝܐ ܗܝ ܓܝܪ ܕܡܐ ܕܗܿܢܝܢ ܪ̈ܘܪܒܬܐ ܘܝܕܝܥ̈ܬܐ ܒܟܠ ܕܘܟܐ ܕܡܬܙܝܥܢ ܡܦܩ ܒܪܘܚܐ ܕܡܠܬܐ ܡܩܒܠܢ ܡܢ ܩܛܝܪ ܥܡܗܝܢ ܐܦ ܠܗܢܿܝܢ ܙܥܘܪ̈ܝܬܐ ܕܒܪܢ ܀ ܀ ܀
</p>
</div>
<div type="section" n="10">
<head type="editorial">10</head>
<p xml:lang="syr">

ܥܠܬܐ ܗܟܝܠ ܕܗܘܝܘ ܕܥܠܡܐ ܐܚܪܬܐ ܠܝܬ ܐܦܠܐ ܚܕܐ ܦܘܩܟܗ ܓܝܪ ܩܕܡܝܐ ܗܿܢܘ ܿ ܐܠܐ ܐܢ ܛܒܘܬܗ ܕܒܪܘܝܐ ܿ ܒܟܝܢܗ ܓܝ ܐܝܬܘܗܝ ܒܪܘܝܐ ܘܠܐ ܕܝܢ ܡܬܡܠܟ . ܘܐܦܠܐ ܒܢܣܢܝܐ ܝܿܠܦ ܿ ܘܐܦܠܐ ܒܛܩܝܪܐ ܕܟܝܢܗ ܒܿܪܐ . ܐܠܐ ܐܝܟ ܛܒܐ ܥܿܒܕ ܛܝܒܘܬܐ ܒܗܿܢܝܢ ܕܗܿܘܝܢ . ܗܿܢܝܢ ܕܠܓܡܪ ܥܠܝܗܝܢ ܠܐ ܣܢܝܼܩ ܿ ܐܠܐ ܠܗܿܢܘܢܼ ܕܠܐ ܐܝܬܝܗܘܢ ܒܛܝܒܘܬܐ ܝܿܗܒ ܠܗܘܢ ܕܢܗܘܘܢ ܐܝܬܝܗܘܢ ܘܕܛܒܐܝܬ ܢܗܘܘܢ ܐܝܬܝܗܘܢܿ ܗܘ ܓܝܪ ܕܠܐ ܐܝܬܘܗܝ ܿ ܐܠܐ ܬܗܘܐ ܠܗ ܕܗܼܘܐ ܐܝܬܘܗܝ ܿ ܐܝܟܢܐ ܗܿܘܝܐ ܒܗ ܛܝܒܘܬܐ ܒܗܿܘ ܡܕܡ ܕܠܐ ܐܝܬܘܗܝ ܘܐܢ ܕܝܢ ܠܐ ܢܗܘܐ ܡܕܡ ܕܗ݀ܘܼܝܐ ܒܗ ܛܝܒܘܬܐ ܐܝܟܐ ܐܝܬܝܗܿ ܛܒܘܬܗ ܕܛܒܐ . ܠܐ ܗܘܐ ܓܝܪ ܟܕ ܗܼܘ ܒܗ ܡܢܗ ܘܠܗ ܿ ܡܬܗܦܟ ܡܫܟܚ ܕܢܗܘܐ ܐܝܬܘܗܝ ܗܘ ܡܕܡ ܕܡܬܪܩܐ ܐܠܐ ܟܕ ܠܐܚܪ̈ܢܐ ܡܦܪܢܣ ܗܘ ܿ ܕܕܟܝܢܐ ܗܘ ܕܝܠܗ ܘܣܿܥܪ ܿ ܘܡܟܝܠ ܐܢ ܕܟܝܢܗ ܗܝ ܕܝܠܗ ܗܕܐ ܕܛܒܐ ܕܢܥܕܪ ܘܢܥܒܕ ܛܝܒܘܬܐ ܠܐ ܕܝܢ ܢܫܬܟܚ ܗܘ ܕܡܩܒܠ ܥܘܕܪܢܐ ܕܡܢܗ ܒܛܠ ܠܗ ܛܒܐ ܿ ܘܡܕܝܢ ܒܪܘܝܐ ܗܘ ܘܠܐ ܗܿܢܝܢ ܕܠܗ ܡܥܕܪܢ ܘܥܒܕܢ ܛܝܒܘܬܐ ܿ ܐܠܐ ܠܗܿܢܘܢ ܕܗܿܘܝܢ ܿ ܗܼܘ ܓܝܪ ܡܫܠܡܢܐ ܗܘ ܿ ܘܗܟܢܐ ܗܘ ܕܥܠ ܡܕܡ ܠܐ ܣܢܼܝܩ ܿ ܘܐܦܠܐ ܕܒܝܕ ܗܿܢܝܢ ܕܥܒܕ ܢܬܚܙܐ ܘܢܬܝܕܥ . ܘܗܿܢܝܢ ܕܝܢ ܕܗܿܘܝܢ ܐܠܐ ܢܗܘܐ ܐܝܬ ܠܗܝܢ ܥܒܘܕܐ ܠܐ ܐܝܬܝܗܝܢ ܗܘܝ ܿ ܡܛܠ ܕܐܝܬܘܗܝ ܗܟܝܠ ܛܒܐ ܡܢ ܩܛܝܪ ܐܠܨܐ ܕܢܗܘܘܢ ܐܝܬܝܗܘܢܿ ܗܿܢܘ ܕܗܿܘܝܐ ܒܗܘܢ ܛܝܒܘܬܐ ܐܝܟ ܛܒܐ ܗܟܝܠ . ܘܛܒܐ ܗܘ ܕܠܐ ܡܬܡܠܠ ܿ ܘܗܿܘ ܕܐܡܝܢܐܝܬ ܠܐ ܡܗܡܐ ܕܠܐ ܢܥܒܕ ܛܝܒܘܬܐ . ܗܿܘ ܐܠܗܐ ܒܪܐ ܘܥܒܕ ܐܝܕܐ ܓܝܪ ܛܝܒܘܬܐ ܕܪܒܐ ܡܢ ܗܕܐ ܗܘܿܝܐ ܗܘܬ ܠܗܿܢܘܢ ܕܗܼܘܘ ܡܢ ܗܕܐ ܕܡܢ ܠܐ ܡܕܡ ܢܗܘܘܢ ܿ ܗܕܐ ܕܐܦ ܚܝܠܗ ܕܠܐ ܡܬܡܠܠ 

<pb n="87"/>

ܕܥܒܘܕܐ ܐܟܚܕܐ ܘܐܦ ܛܝܒܘܬܐ ܒܡܕܩܐ ܕܐܦ ܠܐ ܗܝܠܐ ܡܕܡ ܒܕܡܘܬ ܒܪ ܐܢܫܐ ܕܢܫܡܠܐ ܨܒܝܢܗ ܐܬܒܼܥܝܬ ܠܗ ܿ ܘܐܦܠܐ ܐܗܡܝ ܕܕܠܐ ܣܘܥܪܢܐ ܢܗܘܐ ܛܒܐ ܡܛܠ ܕܐܦܠܐ ܡܫܟܚܐ ܗܘܬ ܀ ܀ ܀
</p>
</div>
<div type="section" n="11">
<head type="editorial">11</head>
<p xml:lang="syr">

ܠܘܩܒܠ ܕܝܢ ܗܿܢܘܢ ܕܒܦܘܫܟܐ ܐܝܬܝܗܘܢ ܕܐܝܟܢܐ ܠܡ ܡܢ ܠܐ ܡܕܡ ܗ݀ܘܐ ܡܕܡ ܕܗܿܘܐ ܠܐ ܗܘܐ ܥܕܢܐ ܗܘ ܗܫܐ ܕܢܐܡܪ ܐܠܐ ܒܠܚܘܕ ܕܐܠܗܐ ܐܝܟ ܛܒܐ ܕܢܗܘܘܢ ܐܝܬܝܗܘܢ ܝܿܗܒ ܠܗܘܢ ܠܗܠܝܢ ܕܗܼܘܘ ܿ ܘܐܝܟ ܚܟܝܡܐ ܕܡܥܠܝ ܘܪܡ ܡܢ ܟܠ ܬܪ̈ܥܝܢ ܪܟܒ ܫܠܡܐܝܬ ܘܓܡܝܪܐܝܬ ܟܠ ܕܗܼܘܐ ܘܒܝܕ ܡܦܬܟܘܬܗܘܢ ܘܐܦ ܨܦܬܗܘܢ ܥܡܗܘܢ ܬܩܢ ܥܠܡܐ ܗܟܝܠ ܡܨܒܬܐ ܫܪܝܪܐܝܬ ܐܬܩܪܝ ܐܟܚܕܐ ܟܘܠ ܕܗܘܐ ܒܫܡܐ ܕܫܘܐ ܠܐ ܗܘܐ ܕܝܠܗܘܢ ܠܐ ܗܘܐ ܓܝܪ ܗܼܢܿܘܢ ܠܗܘܢ ܨܒܬܘ ܐܠܐ ܕܗܿܘ ܕܥܒܕ ܐܢܘܢ ܡܛܠ ܕܐܦ ܥܠܘܗܝ ܡܒܕܩܝܢ ܘܡܟܝܠ ܓܠܝܢ ܐܢܝܢ ܗܿܢܝܢ ܕܒܫܡܝܐ ܕܒܛܟܣܗܝܢ ܗܿܘܝܢ ܘܓܠܝܢ ܐܢܝܢ ܘܐܦ ܗܿܢܝܢ ܟܠܗܝܢ ܕܥܠ ܐܪܥܐ ܘܠܡܢܘ ܕܝܢ ܥܗܢܐ ܗܘܬ ܚܫܚܬܗܝܢ ܕܗܿܢܝܢ ܐܠܘ ܒܪ ܐܢܫܐ ܠܝܬ ܗܘܐ ܗܿܘ ܕܒܠܥܕܘܗܝ ܡܢܝ ܫܢܝܐ ܐܦܠܐ ܒܡܕܡ ܡܢ ܗܿܢܝܢ ܕܗܼܘܝ ܡܬܥܕܠ ܐܦ ܠܐ ܓܝܪ ܠܒܟ ܡܕܡ ܡܢ ܗܿܢܘܢ ܕܒܫܡܝܐ ܐܝܟ ܕܡܣܟܠܢܐ ܗܘ ܿ ܐܠܐ ܝܬܝܪܐܝܬ ܠܗܘܢ ܠܗܿܢܝܢ ܡܫܒܚ ܿ ܗܟܢܐ ܕܫܡܫܐ ܠܡ ܘܗܿܢܝܢ ܐܚܪ̈ܢܐ ܠܡܢܬܗ ܠܡ ܕܛܒܐ ܙܕܩܝܢ ܐܝܟ ܕܣܒܪ ܐܠܐ ܘܐܦܠܐ ܒܐܪܥܐ ܘܒܝܡܐ ܡܬܥܕܠ ܿ ܐܢ ܩܠܝܠ ܪܚܡܬ ܥܘܕܠܗ ܣܓܝܐܐ ܡܪܦܐ . ܐܝܕܐ ܓܝܪ ܣܟܠܘܬܐ ܕܗܿܢܝܢ ܡܫܬܟܚܐ ܿ ܟܘܠܗܝܢ ܗܟܝܠ ܗܿܢܝܢ ܐܚܪ̈ܢܐ ܠܡܢܬܗ ܠܡ ܕܛܒܐ ܙܕܩܝܢ ܐܝܟ ܕܣܒܪ ܐܠܐ ܘܐܦܠܐ ܒܐܪܥܐ ܘܒܝܡܐ ܡܬܥܕܠ ܿ ܐܢ ܩܠܝܠ ܪܚܡܬ ܥܘܕܠܗ ܣܓܝܐܐ ܡܪܦܐ . ܐܝܕܐ ܓܝܪ ܣܟܠܘܬܐ ܕܗܿܢܝܢ ܡܫܬܟܚܐ ܿ ܟܘܠܗܝܢ ܗܟܝܠ ܗܿܢܝܢ ܕܒܫܡܝܐ ܘܗܿܢܝܢ ܕܒܐܪܥܐ ܐܟܚܕܐ ܡܦܝܫܢ ܗܘܝ ܡܢ ܕܢܣܬܒܪܢ ܕܠܚܝܚܬܐ ܐܝܬܝܗܝܢ ܘܐܠܨܐܝܬ ܗܘܝ ܐܢ ܒܪ ܐܢܫܐ ܠܐ ܢܗܘܐ ܐܝܬܘܗܝ ܘܡܟܝܠ ܟܝ ܡܢܬܐ ܪܫܝܬܐ ܕܥܠܡܐ ܒܪ ܐܢܫܐ ܐܝܬܘܗܝ ܕܠܗ ܐܦ ܫܡܫܐ ܒܦܘܩܕܢܐ ܕܗܘܿ ܕܒܪܝܗܝ ܐܝܡܡܐ ܥܿܒܕ ܘܐܦ ܣܗܪܐ ܙܒܢ̈ܐ ܡܦܪܫ ܘܐܦ ܟܘܟܒ̈ܐ ܐܘܪ̈ܚܬܐ ܕܐܪܥܐ ܘܐܦ ܕܝܡܐ ܡܿܠܦܝܢ ܥܡ ܦܐܝܘܬܐ ܗܕܐ ܕܒܕܡܘܬ ܦܩ̈ܚܐ ܐܪ̈ܓܝܓܐ ܕܗܒ̈ܒܝܗܿ ܕܫܡܝܐ ܠܗܘܢ ܠܗܠܝܢ ܝܿܗܒܢ ܀ ܀ ܀
</p>
</div>
<div type="section" n="12">
<head type="editorial">12</head>
<p xml:lang="syr">

ܣܟܠܘܬܐ ܗܟܝܠ ܕܪܘܫܥܐ ܕܫܢܝܘܬܗ ܕܡܢܝ ܘܐܦ ܒܗܿܢܝܢ ܝܬܝܪܐܝܬ ܡܬܚܙܝܐ ܕܐܢ ܗܘ ܕܗܼܘ ܐܠܗܐ ܗܿܢܝܢ ܕܚܫܚܢ ܘܐܠܨܢ ܢܛܝܒ ܐܝܟ ܕܐ݀ܡܪ ܗܘܼ ܫܡܫܐ ܘܐܦ ܣܗܪܐ ܘܐܦ ܟܘܟܒ̈ܐ ܘܗܼܝ ܕܝܢ ܗܝܠܐ ܠܗܿܘ ܕܡܬܚܫܚ ܒܗܘܢ ܬܥܠ ܒܝܕ ܐܪ̈ܟܘܢܛܝܗܿ ܕܗܝܠܐ ܠܒܪ ܐܢܫܐ ܠܐ ܐܣܬܩܒܠܘ ܓܒܼܠܘ ܿ ܐܘ ܡܣܬܒܪ ܕܠܒܝܬܐ ܒܥܒܕܘܬܐ ܦܠܚ ܒܗܿܝ ܕܟܘܠܗܝܢ ܗܿܢܝܢ ܕܐܠܨܢ ܘܥܗܢܢ ܛܝܒ ܠܓܒܝܠܬܗܿ ܕܗܕܐ . ܐܡܝܢܐܝܬ ܓܝܪ ܒܛܝܠܢ ܗܘܝ . ܘܣܪܝܩܐܝܬ 

<pb n="88"/>

ܐܝܬܝܗܝܢ ܗܘܝ ܗܿܢܝܢ ܐܠܘ ܠܐ ܐܠܨܐܝܬ ܗܘ ܕܡܬܚܝܚ ܒܗܝܢ ܐܝܬܘܗܝ ܗܘܐ ܀ ܀ ܀
</p>
</div>
<div type="section" n="13">
<head type="editorial">13</head>
<p xml:lang="syr">

ܠܘܩܕܡ ܗܟܝܠ ܗܼܝ ܒܪܝܬܐ ܟܠܗܿ ܐܬܬܩܢܬ ܿ ܘܗܝܕܝܢ ܒܪ ܐܢܫܐ ܥܐܠ ܠܗ݀ ܐܝܟ ܕܠܚܘܫܚܐ ܡܛܝܒܐ ܕܗܿܢܝܢ ܕܩܕܡ ܐܬܥܒܕ ܒܗܿܝ ܕܐܡܿܪ ܐܠܗܐ ܕܢܥܒܕ ܒܪ ܐܢܫܐ ܒܨܠܡܢ ܐܝܟ ܕܡܘܬܢ ܘܢܫܬܠܛܘܢ ܒܟܠܗܘܢ ܗܿܢܘܢ ܕܠܐ ܡܠܬܐ ܗܿܢܘܢ ܕܒܕܡܘܬܗܘܢ ܗܘ ܟܬܒܐ ܚܫܒ ܠܗܘܢ ܪܫܐ ܗܟܠܝ ܘܡܕܒܪܢܐ ܐܬܬܩܢ ܡܢ ܐܠܗܐ ܗܘ ܒܪ ܐܢܫܐ ܕܟܠܗܝܢ ܚܝܘ̈ܬܐ . ܗܘܿ ܡܠܝܠܐ ܕܗܿܢܘܢ ܕܠܐ ܡܠܬܐ ܘܗܿܘ ܕܒܚܟܡܬܐ ܘܒܦܘܪܫܢܐ ܡܬܕܒܪ ܕܗܿܢܘܢ ܕܠܐ ܡܠܬܐ ܘܗܿܘ ܕܒܚܟܡܬܐ ܘܒܦܘܪܫܢܐ ܡܬܕܒܪ ܕܗܿܢܘܢܘ ܕܒܩܛܝܪܐ ܕܟܝܢܐ ܐܣܝܪܝܢ ܗܘ ܕܐܝܟ ܡܠܬܐ ܕܟܝܢܐ ܐܦ ܟܝܢܗ ܐܝܬܘܗܝ ܒܫܘܠܛܢܗ ܗܟܝܠ ܐܝܬܝܗ݀ ܡܫܟܚ ܗܘ ܓܝܪ ܕܢܟܠܐ ܘܢܬܟܘܣ ܣܘܥܪܢܗ ܕܟܝܢܐ ܗܕܐ ܕܝܢ ܕܢܣܬܝܒܪ ܘܕܢܕܡܟ ܐܦܢ ܓܡܝܪܐܝܬ ܠܐ ܡܫܟܚ ܕܢܬܥܠܐ ܡܢܗ ܐܠܐ ܒܣܘܓܐܐ ܟܡܐ ܕܨܿܒܐ ܡܬܓܠܙ ܿ ܒܢܘܦܩܗܿ ܕܡܣܝܒܪܢܘܬܐ ܘܒܫܘܠܛܢܗܿ ܕܡܠܬܐ ܘܡܟܝܠ ܘܐܦ ܗܕܐ ܕܢܬܪܡܐ ܠܚܫܚܬܗ ܕܟܝܢܐ ܘܠܐ ܒܩܛܝܪܗ ܕܟܝܢܐ ܢܬܕܒܪ ܒܕܡܘܬ ܗܿܢܝܢ ܕܠܐ ܡܠܬܐ ܐܠܐ ܒܐܝܕܥܬܐ ܐܝܟ ܕܠܐܚܪܢܐ ܡܕܡ ܒܥܝܕܐ ܢܩܪܒ ܠܗ ܗܿܘ ܡܕܡ ܕܣܿܢܝܩ ܥܠܘܗܝ ܡܢ ܒܬܪ ܡܣܝܒܪܢܘܬܐ ܕܐܝܟ ܚܝܠܗ ܡܬܚܙܐ ܗܘ ܒܪ ܐܢܫܐ ܕܠܐ ܗܘܐ ܒܠܚܘܕ ܫܘܠܛܢܐ ܘܪܫܢܘܬܐ ܥܠ ܗܿܢܘܢ ܕܠܐ ܡܠܬܐ ܐܬܗܝܡܢ ܡܛܠ ܕܐܦ ܚܫܚܬܗܘܢ ܗܘ ܩܢܐ ܠܗ݀ ܐܠܐ ܬܘܒ ܐܦ ܫܘܠܛܢܐ ܕܢܦܫܗ ܐܝܬ ܠܗ ܝܡܐ ܓܝܪ ܐܝܟ ܪܫܐ ܒܫܘܠܛܢܗ ܥܠ ܟܝܢܗ ܡܠܬܐ ܕܟܝܢܗ ܐܝܟ ܕܗܼܘ ܡܢܗ ܘܒܗ ܐܘ ܩܒܪܢܛܐ ܐܘ ܫܢܘܙܐ ܕܢܦܫܗ ܢܫܟܚ ܕܢܗܘܐ ܐܢ ܒܡܠܬܐ ܕܒܟܝܢܐ ܢܬܚܫܚ ܿ ܕܡܛܠ ܗܕܐ ܕܒܕܡܘܬ ܐܠܗܐ ܐܬܼܒܪܝ ܐܦ ܟܬܒܐ ܐܡܿܪ ܡܛܠ ܪܫܢܘܬܗ ܘܡܠܝܠܘܬܗ ܘܚܪܐܘܬܐ ܕܟܝܢܗ ܿ ܠܐ ܗܘܐ ܥܒܕܐ ܗܘ ܗܟܝܠ ܕܩܛܝܪܗ ܕܟܝܢܐ ܒܛܘܦܣܐ ܕܗܿܢܝܢ ܕܠܐ ܡܠܬܐ ܐܠܐ ܒܡܠܬܐ ܕܟܝܢܗ ܡܚܪܪ ܗܘ ܿ ܘܪܫܢܘܬܐ ܕܗܿܢܘܢ ܕܠܐ ܡܠܬܐ ܩܢܐ ܕܒܗܝܢ ܒܗܿܢܝܢ ܕܡܘܬܐ ܕܐܠܗܐ ܢܛܪ ܘܡܚܘܐ ܀ ܀ ܀
</p>
</div>
<div type="section" n="14">
<head type="editorial">14</head>
<p xml:lang="syr">

ܡܛܠ ܗܕܐ ܗܟܝܠ ܗܿܢܘܢ ܕܕܠܐ ܡܠܬܐ ܐܢܘܢ ܠܦܘܩܕܢܐ ܘܠܙܘܗܪܐ ܠܐ ܫܼܘܘ ܿ ܐܦܠܐ ܓܝܪ ܐܝܬ ܗܘܐ ܠܗܘܢ ܡܠܬܐ ܕܗܼܝܝ ܡܩܒܠܢܝܬܗ ܕܦܘܩܕܢܐ . ܗܘ ܕܝܢ ܕܐܬܣܝܡ ܪܝܫܐ ܘܫܠܝܛܐ ܕܗܿܢܘܢ ܕܠܐ ܡܠܬܐ ܒܫܘܬܦܘܬܗܿ ܕܡܠܬܐ ܕܒܕܒܡܘܬܐ ܕܐܠܗܐ ܒܦܘܩܕܢܐ ܝܬܝܪܐܝܬ ܘܩܕܡܝܐܝܬ ܡܬܝܩܪ ܐܝܩܪܗ ܓܝܪ ܕܗܿܘ ܕܐܬܥܒܕ ܕܒܐܣܟܡܐ ܐܝܢܐ ܕܗܘ ܕܡܠܬܐ ܢܫܬܘܬܦ ܠܗܘܿ ܕܥܒܕܗ ܦܘܩܕܢܐ ܕܝܢ ܘܙܘܗܪܗܿ ܕܡܠܬܐ ܫܘܬܦܘܬܗ ܕܗܿܘ ܓܒܘܠܐ ܡܥܠܐ ܠܘܬ ܓܒܝܠܬܗ ܿ ܗܿܘ ܓܝܪ 

<pb n="89"/>

ܕܡܩܒܠ ܦܘܩܕܢܐ ܝܿܕܥ ܠܗ ܟܡܐ ܕܡܫܟܚܐ ܠܐܠܗܐ ܗܘ ܕܦܿܩܕ ܘܗܿܘ ܕܝܗܒ ܦܘܩܕܢܐ ܝܕܥܬܐ ܕܝܠܗ ܓܠܐ ܠܦܘܬ ܡܫܘܚܬܐ ܕܟܝܢܗ ܕܗܘܿ ܕܡܩܒܠ ܦܘܩܕܢܐ . ܕܐܦ ܕܓܒܝܠܬܐ ܕܐܝܕܘܗ̈ܝ ܐܝܬܘܗܝ ܐܡܝܪܐ ܡܛܠ ܐܝܩܪܐ ܕܬܘܩܢܗ ܿ ܐܦܢ ܓܝܪ ܗܼܝ ܬܫܥܬܗ ܕܟܬܒܐ ܐܡܪܐ ܕܢܣܼܒ ܥܦܪܐ ܡܢ ܐܪܥܐ ܘܓܒܠ ܒܪ ܐܢܫܐ ܒܥܝܕܐ ܗܢܐ ܡܬܚܙܝܢܐ ܕܝܠܗܝܢ ܕܨ̈ܒܘܬܐ ܣܘܥܪܢܐ ܗܘ ܕܠܐ ܡܬܚܙܝܢܐ ܗܘ ܿ ܒܕܩ ܣܘܥܪܢܐ ܗܘ ܓܝܪ ܕܨܒܝܢܐ ܟܠ ܡܕܡ ܘܠܐ ܗܘܐ ܬܘܩܢܐ ܕܓܒܝܠܬܐ ܕܐܝܕ̈ܝܐ . ܒܪܡ ܕܝܢ ܕܓܒܝܠܬܐ ܗܘ ܕܐܝܕܘܗ̈ܝ ܐܬܩܪ ܠܐܝܩܪܐ ܕܟܝܢܗ ܡܛܠ ܕܐܦ ܗܿܝ ܕܒܨܠܡܐ ܗܘ ܕܐܠܗܐ ܠܐ ܗܘܐ ܠܕܡܘܬܐ ܕܟܝܢܐ ܐܦܠܐ ܓܝܪ ܡܫܟܚܐ ܕܢܐܡܪ ܟܡܐ ܚܣܝܪ ܘܒܨܝܪ ܐܠܐ ܠܨܘܪܬܐ ܘܠܕܡܘܬܐ ܕܪܫܢܘܬܐ ܘܕܫܘܛܠܢܐ ܘܕܚܐܪܘܬܐ ܐܝܬܝܗܿ ܀ ܀ ܀
</p>
</div>
<div type="section" n="15">
<head type="editorial">15</head>
<p xml:lang="syr">

ܩܒܠ ܕܝܢ ܗܟܝܠ ܦܘܩܕܢܐ ܗܼܘ ܗܿܘ ܩܕܡܝܐ ܒܐܝܕܥܬܗ ܿ ܓܝܪ ܩܕܝܡ ܗܘܐ ܠܦܘܩܕܢܐ ܕܙܕܩ ܗܘ ܠܗ ܕܢܬܛܦܝܣ ܠܓܒܘܠܗ ܿ ܠܒܘܚܪܢܐ ܕܝܢ ܕܝܕܥܬܗ݀ ܘܐܦ ܕܚܐܪܘܬܗ ܿ ܒܬܘܣܦܬܐ ܡܩܒܠ ܦܘܩܕܢܐ ܐܟܙܢܐ ܿ ܕܐܢ ܢܗܘܐ ܐܢܫ ܕܚܙܬܐ ܘܝܘܠܦܢܐ ܕܐܘܡܢܬܘܐ ܐܝܕܐ ܕܗܼܝ . ܐܘ ܕܐܣܝܘܬܐ ܐܘ ܕܢܓܪܘܬܐ ܒܢܦܫܗ ܩܢܐ݀ ܡܬܢܓܕ ܕܝܢ ܘܐܬܐ ܠܣܘܥܪܢܐ ܘܠܥܒܕ ܕܗܿܘ ܝܘܠܦܢܐ ܕܒܬܪܥܝܬܗܩܢܐ ܕܠܐ ܣܪܝܩܐܝܬ ܢܗܘܐ ܒܢܦܫܗ ܗܿܘ ܡܕܡ ܕܝܠܦ ܘܝܕܥ ܿ ܗܟܢ ܐܘܐܦ ܒܪ ܐܢܫܐ ܠܐ ܗܘܐ ܡܫܠܡܢܐ ܒܠܚܘܕ ܒܚܐܪܘܬܗ ܗܘܐ . ܕܢܬܛܦܝܣ ܘܕܠܐ ܢܬܛܦܝܣ ܿ ܐܠܐ ܘܐܦ ܒܐܝܕܥܬܐ ܕܬܪܬܝܗܝܢ ܡܨܒܬ ܘܒܝܕ ܦܘܩܕܢܐ ܠܣܘܥܪܢܐ ܐܬܐ . ܕܗܿܢܝܢ ܩܢ̈ܝܢܐ ܡܝܬܪ̈ܐ ܕܒܟܝܢܗ ܦܘܩܕܢܐ ܓܪܓܠܝܐܝܬ ܡܢ ܩܛܝܪܐ ܡܚܪܪ ܠܗ ܿ ܘܡܬܛܦܝܣܢܘܬܐ ܡܠܦ ܠܗ ܿ ܝܕܥ ܗܘܐ ܗܟܝܠ ܐܠܗܐ ܗܘ ܕܡܦܩܕ ܗܘܐ ܡܕܡ ܕܓܕܫ ܗܘܐ ܐܠܐ ܠܐ ܓܠܙ ܗܘܐ ܘܡܒܛܠ ܚܐܪܘܬܗ ܗܘ ܕܐܬܥܒܕ ܘܐܦ ܠܐ ܫܬܩ ܗܘܐ ܡܢ ܦܘܩܕܢܐ ܠܒܛܠܢܗ ܕܗܿܘ ܕܒܚܐܪܘܬܐ ܗܘ ܕܐܬܚܙܝ ܠܗ ܫܦܝܪ ܡܢ ܫܘܠܝܐ ܕܗܟܢܐ ܢܗܘܐ ܒܪ ܐܢܫܐ ܒܕܡܘܬܗ ܕܝܠܗ ܕܐܠܗܐ ܕܫܘܐ ܠܗܿܘ ܕܥܒܕܗ ܫܬܩܗ ܓܝܪ ܕܦܘܩܕܢܐ ܒܘܛܠܐ ܗܘ ܕܡܬܛܦܝܣܢܘܬܐ ܿܐܠܐ ܟܒܪ ܢܐܡܪ ܐܢܫ ܕܚܙܝ ܕܐܝܟܢܐ ܣܓܦܼܬ ܗܿܝ ܠܐ ܡܬܛܦܝܣܢܘܬܐ ܠܒܪ ܐܢܫܐ ܗܿܝ ܕܠܐ ܛܥܝܐ ܗܘܬ ܠܗ ܠܗܿܘ ܕܦܩܕ ܦܘܩܕܢܐ ܐܢ ܕܝܢ ܣܓܦܼܬ ܐܘ ܠܐ ܒܝܕ ܡܣܡ ܒܪܝܐ ܕܐܝܬܝܬ ܒܬܪ ܩܠܝܠ ܐܡܪܝܢ ܐܢܚܢܢ ܐܠܐ ܕܗܫܐ ܥܕܪܬ ܣܓܝ ܠܗ ܠܗܢܐ ܗܼܝ ܚܐܪܘܬܗ ܠܡܝܬܪܘܬܗ ܕܕܘܒܪ̈ܐ ܕܒܬܪܟܢ ܐܠܘ ܓܝܪ ܦܘܩܕܢܐ ܠܐ ܩܒܠ ܐܦ ܠܐ ܡܬܛܦܝܣܢܘܬܐ ܘܐܦܠܐ ܫܘܠܛܢܐ ܕܡܝܬܪܘܬܐ ܐܝܬ ܗܘܐ ܠܗ ܠܢܨܚܢܐ ܘܠܙܟܘܬܐ ܘܐܦܠܐ ܕܝܢ ܡܣܬܒܪ ܗܘܐ ܕܡܬܛܦܝܣ ܗܘܐ ܐܠܘ ܠܐ ܐܝܬ ܗܘܐ .

<pb n="90"/>

ܠܗ ܫܘܠܛܢܐ ܐܦ ܕܠܐ ܢܬܛܦܝܣ ܒܗܿܝ ܓܝܪ ܕܐܬܝܗܒ ܠܗ ܦܘܩܕܢܐ ܗܘ ܕܟܕ ܩܒܠܗ ܙܗܝܪܘܬܐ ܐܬܬܘܣܦܬ ܠܗ ܒܠܐ ܡܬܛܦܝܣܢܘܬܐ ܡܬܛܦܝܣܢܘܬܗ ܒܢܣܝܢܐ ܡܠܦܢܝܬܐ ܠܡܬܛܦܝܣܢܘܬܗ ܡܛܠ ܓܝܪ ܕܐܦ ܠܐ ܡܫܟܚܐ ܕܗܿܘ ܕܠܐ ܢܣܝ ܘܠܐ ܝܕܥ ܥܕܠܡܐ ܠܣܘܥܪܢܐ ܕܢܩܕܡ ܢܬܛܦܝܣ ܿ ܐܠܐ ܕܐܘ ܒܝܕ ܬܚܘܝܬܐ ܕܐܚܪ̈ܢܐ ܢܩܒܠ ܿ ܐܘ ܒܝܕ ܢܣܝܢܐ ܕܝܠܗ ܕܐܢܫ ܬܬܘܣܦ ܠܗ ܿ ܙܗܝܪܘܬܐ ܓܝܪ ܕܡܢ ܠܐ ܡܬܛܦܝܣܢܘܬܐ ܩܢܐ ܿ ܗܕܐ ܕܡܢ ܒܬܪ ܢܣܝܢܐ ܕܠܐ ܡܬܛܦܝܣܢܘܬܐ ܐܘ ܕܝܠܗ ܕܐܢܫ ܐܘ ܕܐܚܪ̈ܢܐ ܐܝܟ ܕܒܬܚܘܝܬܐ ܕܡܝܐܝܬ ܒܟܠܗܿ ܡܝܬܪܘܬܐ ܀ ܀ ܀
</p>
</div>
<div type="section" n="16">
<head type="editorial">16</head>
<p xml:lang="syr">

ܟܒܪ ܗܟܝܠ ܐܡܿܪ ܐܢܫ ܕܐܙܕܟܝ ܠܡ ܨܒܝܢܗ ܕܡܦܩܕ ܐܢܐ ܒܠܐ ܡܬܛܦܝܣܢܘܬܗ ܕܗܿܘ ܕܩܒܠ ܦܘܩܕܢܐ ܐܡܝܢܐܝܬ ܕܝܢ ܐܦ ܠܐ ܠܓܡܪ ܐܙܕܟܝ ܐܠܐ ܕܠܩܘܒܠܐ ܐܦ ܠܐ ܐܫܬܡܠܝ . ܒܗܿܝ ܓܝܪ ܕܙܗܪ ܒܦܘܩܕܢܐ ܘܠܐ ܕܒܼܪ ܒܩܛܝܪܐ ܒܐܣܟܡܐ ܗܢܐ ܓܼܠܐ ܘܚܼܘܝ ܕܨܿܒܐ ܗܘܐ ܕܗܿܘ ܗܘ ܢܫܟܚ ܐܦ ܕܠܐ ܢܬܛܦܝܣ ܐܝܟܢܐ ܕܐܦ ܢܬܛܦܝܣ ܡܢܗ ܘܒܗ ܬܗܘܐ ܒܐܣܟܡܐ ܕܚܐܪܘܬܐ ܕܟܝܢܗ ܿ ܘܡܟܝܠ ܠܐ ܡܬܛܦܝܣܢܘܬܗ ܩܕܡܝܬܐ ܕܒܪ ܐܢܫܐ ܗܘ ܕܐܬܥܒܕ ܨܒܝܢܗ ܕܥܒܘܕܗ ܡܦܫܩܐ . ܀ ܀ ܀
</p>
</div>
<div type="section" n="17">
<head type="editorial">17</head>
<p xml:lang="syr">

ܘܡܢܐ ܠܡ ܗܟܝܠ ܨܿܒܐ ܗܘܐ ܠܡ ܕܗܿܘ ܗܘ ܠܐ ܢܬܛܦܝܣ ܨܿܒܐ ܗܘܐ ܕܝܢ ܗܕܐ ܕܗܼܘܐ ܐܝܬ ܠܗ ܫܘܠܛܢܐ ܕܠܐ ܢܬܛܦܝܣ ܿ ܐܝܟܢܐ ܕܒܝܕ ܡܬܛܦܝܣܢܘܬܗ ܢܬܢܨܚ ܐܦܢ ܓܝܪ ܩܿܕܡ ܫܦܠܗ ܘܨܥܪܗ ܿ ܕܠܐ ܡܬܛܦܝܣܢܘܬܐ ܠܐ ܗܘܐ ܡܢ ܥܠܬܗ ܕܡܦܩܕܢܐ ܐܠܐ ܐܦ ܠܐ ܠܓܡܪ ܟܠܗܿ ܘܬܟܣܗܿ ܠܬܫܒܘܚܬܗ ܘܠܪܒܘܬܗ ܕܗܿܘ ܕܒܚܐܪܘܬܗ ܬܘܒ ܥܬܝܕ ܗܘܐ ܕܢܚܐ ܒܡܝܬܪܘܬܐ ܝܬܝܪܐܝܬ ܗܟܠ ܐܦ ܓܪܓܗܿ ܥܠܝܗܿ ܕܗܿܝ ܕܐܦ ܡܫܠܡܢܐܝܬ ܐܝܬܝܗܿ ܠܗ ܿ ܗܿܘ ܓܝܪ ܕܢܣܝ ܒܗ ܒܣܘܥܪܢܐ ܕܐܝܟܢܐ ܬܪ̈ܬܝܗܝܢ ܡܫܟܚ ܕܢܥܒܕ ܗܘ ܡܢܗ ܘܒܗ ܝܠܦ ܕܢܓܒܐ ܗܘ ܡܕܡ ܕܡܝܬܪ ܗܘ ܿ ܕܢܣܝܢܐ ܕܩܘܕܡܗ ܗܘ . ܕܐܝܢ ܐܠܨܐܝܬ ܗܘܐ ܚܘܝܗ ܚܐܪܘܬܗ ܿ ܘܐܦ ܫܘܠܛܢܐ ܕܟܝܢܗ ܠܼܐ ܢܣܝܢܐ ܓܝܪ ܘܠܐ ܝܕܥܬܐ ܡܠܝܐܝܬ ܕܠܐ ܡܬܛܦܝܣܢܘܬܐ ܐܦ ܠܐ ܓܝܪ ܟܕ ܠܐ ܐܬܛܦܝܣ ܒܪ ܐܢܫܐ ܒܪܫܥܬܗ ܐܒܕ ܠܗ ܿ ܐܘ ܕܠܐ ܐܣܝܘܬܐ ܣܡ ܢܦܫܗ ܿ ܗܟܢܐ ܓܝܪ ܡܣܬܒܿܪ ܗܘܐ ܕܢܦܠ ܡܢ ܨܒܝܢܼܐ ܕܝܠܗ ܗܘ ܥܒܘܕܗ ܿ ܐܠܐ ܒܠܚܘܕ ܐܬܟܣܣ ܕܢܪܓܫ ܒܫܘܠܛܢܗ ܿ ܘܬܬܦܫܩ ܠܗ ܚܐܪܘܬܐܿ ܕܟܝܢܗ ܘܐܦ ܠܐ ܢܣܒ ܬܘܒ ܒܪܥܫܬܗ ܐܚܪܢܐ ܦܘܩܕܢܐ ܘܢܡܘܣܐ ܕܒܗ ܢܬܕܒܪ ܝܕܥ ܓܝܪ ܕܒܟܝܢܗ ܐܝܬ ܠܗ ܦܘܫܢܐ . ܘܝܕܥܬܐ ܕܗܿܢܝܢ 

<pb n="91"/>

ܕܢܣܥܘܪ ܘܕܗܿܢܝܢ ܕܠܐ ܢܣܥܘܪ ܘܐܦܠܐ ܟܕ ܡܟܣ ܠܗ ܓܒܘܠܗ ܡܠܟܗ ܕܢܬܬܘܐ ܿ ܠܐ ܓܝܪ ܡܬܒܥܝܐ ܗܘܬ ܐܣܝܘܬܐ ܠܗܢܐ ܣܘܥܪܢܐ ܡܛܠ ܕܐܦܠܐ ܬܡܢ ܡܩܘܐ ܗܘܐ . ܗܘܿ ܕܠܐ ܐܬܛܦܝܣ ܒܕܘܟܬܐ ܗܿܝ ܕܒܗܿ ܠܐ ܐܬܛܦܝܣ ܐܝܟܢܐ ܕܡܟܝܠ ܢܬܟܠܐ ܗܘܐ ܡܢ ܗܘܿ ܕܕܠܐ ܒܙܕܩܐ ܩܪܒ ܠܗ ܿ ܐܠܐ ܫܘܪܝܐ ܕܥܘܡܪܐ ܕܒܬܪܟܢ ܘܕܗܘܦ̈ܟܐ ܿ ܢܣܒ ܗܘܐ ܿ ܕܢܣܝ ܚܐܪܘܬܐ ܕܝܠܗ ܀ ܀ 
</p>
</div>
<div type="section" n="18">
<head type="editorial">18</head>
<p xml:lang="syr">

ܐܠܐ ܟܒܪ ܢܐܡܪ ܐܢܫ . ܕܚܙܝ ܠܡ ܕܟܡܐ ܣܓܦܬܗ ܠܗܢܐ ܠܐ ܡܬܛܦܝܣܢܘܬܗ ܿ ܕܡܝܘܬܐ ܚܠܦ ܠܐ ܡܝܘܬܐ ܥܒܕܬܗ ܿ ܘܡܢ ܦܪܕܝܣܐ ܪܘܙ ܒܟܠܙܒܢ ܐܦܩܬܗ ܿ ܘܠܐܪܥܐ ܕܡܬܦܠܚܐ ܘܡܬܥܡܠܐ ܐܝܬܝܬܗ ܿ ܠܘܩܒܠ ܗܿܢܝܢ ܢܐܡܪ ܓܠܝܐܝܬ ܿ ܐܦ ܗܼܝ ܗܕܐ ܓܝܪ ܐܫܬܘܕܝܬ ܩܕܡ ܩܠܝܠ ܕܐܡܼܪ ܿ ܕܗܼܘ ܐܠܗܐ ܥܒܕܗ ܒܪܫܝܬ ܠܒܪ ܐܢܫܐ ܐܝܟ ܛܒܐ ܒܛܝܒܘܬܗ ܕܗܼܘܐ ܐܝܬܘܗܝ ܘܒܪ ܚܐܪ̈ܐ ܒܟܝܢܗ ܐܦ ܕܢܓܒܐ ܡܝܬܪܘܬܐ ܐܦ ܒܝܫܬܐ ܠܗ ܠܗܢܐ ܥܒܕܗ ܘܕܐܟܚܕܐ ܒܦܓܪܐ ܐܬܬܩܢ ܕܡܝܐܝܬ ܐܝܟܢܐ ܕܢܥܡܪ ܒܥܠܡܐ ܓܘܫܡܢܐ ܨܒܿܐ ܕܒܫܘܠܛܢܗ ܕܝܠܗ ܬܗܘܐ ܿ ܕܐܢ ܢܓܒܥ ܚܝ̈ܐ ܐܘ ܡܘܬܐ ܘܠܐ ܗܘܐ ܕܠܐ ܥܠܬܐ ܓܙܪܕܝܢܐ ܕܡܘܬܐ ܠܩܘܒܠܗ ܣܡ ܿ ܐܠܐ ܥܠ ܠܐ ܡܬܛܦܝܣܢܘܬܗ ܠܗ ܠܗܢܐ ܓܙܪܗ ܿ ܗܝ ܕܓܠܝܐܝܬ ܩܕܡ ܝܕܥܗܿ ܿ ܘܐܠܨܐܝܬ ܗܼܝ ܗܕܐ ܥܼܒܕ ܘܣܓܝ ܕܚܝܠܐܝܬ ܡܛܠ ܓܝܪ ܕܡܠܝܐܝܬ ܕܠܐ ܚܛܗܐ ܕܢܗܘܐ ܒܪ ܐܢܫܐ ܗܘ ܕܒܫܘܠܛܢܐ ܕܡܝܬܪܘܬܐ ܘܕܒܝܫܬܐ ܗܘܐ ܠܐ ܡܫܟܚܐ . ܐܦܠܐ ܓܝܪ ܬܒܼܥ ܗܕܐ ܗܿܘ ܕܥܒܕܗ ܿܣܗܕܐ ܕܝܢ ܝܬܝܪܐܝܬ ܚܐܪܘܬܗ ܕܗܿܘ ܕܗܼܘܐ ܕܫܠܝܛ ܠܗ ܐܦ ܕܢܚܛܐ . ܕܗܼܝ ܗܘܿܝܐ ܠܗ ܒܠܚܘܕܝܗܿ ܐܦ ܡܨܝܒܢܝܬܐ ܕܣܘܥܪ̈ܢܐ ܕܟܐܢܘܬܐ ܐܝܟܢܐ ܕܙܒܢ̈ܬܐ ܣܓܝ̈ܐܬܐ ܐܬܐܡܪܬ ܿ ܡܘܬܐ ܗܟܝܠ ܡܣܡ ܒܪܥܝܢܐ ܐܝܬ ܒܗ ܿ ܕܡܣܡ ܒܪܫܐ ܿ ܛܝܒܘܬܐ ܗܝ ܕܝܢ ܬܡܗܝܬܐ ܘܪܒܬܐ ܡܢ ܐܠܗܐ ܠܒܪ ܐܢܫܐ ܿ ܘܐܝܕܐ ܕܝܢ ܐܝܬܝܗܿ ܗܿܝ ܕܐܦܢ ܐܬܩܕܡܬ ܐܬܐܼܡܪܬ ܒܕܘܟܬܐ ܐܚܪܬܐ ܕܡܠܬܢ ܕܚܫܚܐ ܗܘܬ ܐܝܬܝܗܿ ܕܝܢ ܗܕܐ ܕܠܐ ܒܟܠܙܒܢ ܐܦ ܠܐ ܗܘܿ ܕܐܬܩܕܡ ܒܥܝܕܐ ܕܕܘܒܪ̈ܐ ܕܚܛܗ̈ܐ ܕܠܐ ܡܘܬܐ ܢܚܐ ܒܒܫ̈ܬܐ ܕܒܨܒܝܢܗ ܘܣܓܝ ܝܬܝܪܐܝܬ ܐܠܐ ܢܗܘܐ ܐܝܬ ܠܗ ܡܕܡ ܠܘܚܡܐ ܒܬܪܟܢ ܕܒܬܪ ܡܘܬܐ ܘܐܦ ܠܐ ܗܘ ܬܘܒ ܕܡܬܦܢܩ ܒܐܓܘ̈ܢܐ ܕܡܝܬܪܘܬܐ ܕܘܥܬܐ ܕܘܥܡܠܐ ܕܠܐ ܒܛܠ ܠܥܠܡ ܢܣܝܒܪ . ܬܪܗܝܗܘܢ ܕܝܢ ܒܛܝܒܘܬܐ ܪܒܬܐ ܘܡܥܠܝܬܐ ܢܣܒܝܢ ܫܘܠܡܗ ܕܥܡܪܗܘ݀ܢ ܀ ܀ ܀
</p>
</div>
<div type="section" n="19">
<head type="editorial">19</head>
<p xml:lang="syr">

ܒܪ ܕܝܢ ܡܛܠ ܕܿܫܡܐ ܕܡܘܬܐ ܐܝܬ ܠܗ ܿ ܐܦܢ ܛܝܒܘܬܐ ܐܝܬܝܗܿ ܪܒܬܐ ܘܬܡܝܗܬ݀ܐ݀ ܐܦܣ ܕܗܼܘ ܠܗ ܒܪ ܐܢܫܐ ܥܠܬܐ ܗܕܐ ܢܗܘܐ . ܠܐ ܗܘܐ ܡܛܠ ܕܠܐ ܢܣܬܒܪ ܕܝܡܘܬܐ ܒܼܪܝܗܝ . ܐܠܐ ܕܥܠܬܐ ܡܢܗ ܕܒܪܚܐܪ̈ܐ ܐܝܬܘܗܝ ܢܣܿܒ ܿ ܕܐܦ 

<pb n="92"/>

ܒܗܿܢܝܢ ܕܡܣܬܒܪ ܕܣܐܡ ܒܪܫܗ ܥܒܿܕ ܛܝܒܘܬܐ ܒܫܪܪܐ ܢܬܚܘܐ ܿ ܠܐ ܕܝܢ ܡܛܠ ܗܕܐ ܡܣܬܒ ܕܡܩܒܠܐ ܥܠܘܗܝ ܠܐ ܡܬܛܦܝܣܢܘܬܗ ܕܒܪ ܐܢܫܐ ܒܗܝ ܕܨܒܐ ܒܫܘܠܛܢܗ ܬܗܘܐ ܕܢܓܒܐ ܠܗ ܡܘܬܐ ܿ ܐܠܐ ܐܝܟ ܕܗܼܝ ܗܕܐ ܕܐܠܨܐ ܘܥܗܢܐ ܠܗ ܿ ܡܨܝܒܐ ܠܗ ܡܢ ܠܘܬ ܐܠܗܐ ܕܡܬܒܥܝܐ ܗܘܬ ܠܗ ܐܦ ܗܼܝ ܗܕܐ ܒܛܝܠܘܬܐ݀ ܕܡܛܠ ܕܢܣܒ ܠܗ ܫܘܪܝܐ ܗܢܐ ܢܗܘܐ ܠܗ ܐܦ ܫܘܠܡܐ . ܐܠܘ ܓܝܪ ܡܫܟܚܐ ܗܘܬ ܕܕܠܐ ܚܛܗ̈ܐ ܟܠ ܐܢܫ ܒܥܘܡܪܐ ܢܗܘܐ . ܘܒܥܡܠܐ ܕܝܢ ܘܒܢܘܦܩܐ ܒܗ݀ ܡܗܕܐ ܙܟܝܢ ܗܘܘ ܿ ܘܐܦ ܗܟܢܐ ܐܠܨܐܝܬ ܡܬܒܥܐ ܗܘܐ ܡܘܬܐ ܒܢܝܚܢܐ ܕܥܡܠܗܿ ܕܡܝܬܪܘܬܐ ܿ ܐܢ ܝܢ ܡܘܕܝܢ ܐܢܚܢܢ ܕܒܠܚܘܕ ܒܥܡܠܐ ܗܘ ܘܒܢܘܦܩܐ ܡܬܩܢܝܐ ܡܝܬܪܘܬܐ ܐܝܟܢܐ ܟܠܗܘܢ ܐܟܚܕܐ ܠܫܘܠܡܐ ܕܒܙܟܘܬܐ ܐܬܝܢ ܗܘܘ ܕܚܐܪܘܬܗܘܢ ܐܠܨܐܝܬ ܫܘܠܛܢܐ ܐܝܬ ܠܗܿ ܕܗܟܢܐ ܒܐܘܪ̈ܚܬܐ ܡܦܬܟ̈ܬܐ ܕܟܠ ܓܢܣ ܢܪܕܘܢܿ ܡܛܠ ܢܨܚܢܐ ܕܙܟܘܬܐ ܗܿܢܘܢ ܕܣܡܘ ܒܪܥܝܢܗܘܢ ܕܢܪܕܘܢ ܒܠܚܘܕ ܒܢܨ̈ܚܢܐ ܘܒܙܟܘ̈ܬܐ ܀ ܀ ܀
</p>
</div>
<div type="section" n="20">
<head type="editorial">20</head>
<p xml:lang="syr">

ܐܢ ܗܟܝܠ ܘܐܦ ܠܥܡܠܐ ܕܦܚܘܬܐ ܘܠܨܦܬܐ ܘܠܕܘܥܬܐ ܒܦܘܪ̈ܫܢܐ ܕܐܘܡ̈ܢܘܬܐ ܕܐܠܨܢ ܐܫܬܢܝ ܗܘ ܕܠܐ ܐܬܛܦܝܣ ܿ ܡܢܗܝܢ ܕܗܿܢܝܢ ܕܟܬܝܒܢ ܣܒ ܠܟ ܢܝܫܐ ܕܝܕܥܬܗ ܡܩܕܡܬܐ ܕܗܿܘ ܕܓܒܠܗ ܿ ܩܕܡ ܓܝܪ ܠܐ ܡܬܛܦܝܣܢܘܬܗ ܕܗܢܐ ܐܼܡܪ ܕܢܫܠܛܘܢ ܥܠ ܟܠܗܘܢ ܗܠܝܢ ܕܠܐ ܡܠܬܐ ܿܐܝܟܢܐ ܕܝܢ ܗܢܐ ܫܘܠܛܢܐ ܕܥܠ ܗܿܢܘܢ ܕܠܐ ܡܠܬܐ ܡܬܒܥܐ ܗܘܐ ܠܗܘ݀ܢ ܐܠܘ ܒܟܠܙܒܢ ܒܦܪܕܝܣܐ ܐܡܝܢܝܢ ܗܘܘ ܿ ܕܡܢ ܣܘܢܩܢܗܘܢ ܕܗܿܢܝܢ ܡܓܗܝܢ ܗܘܘ ܿ ܠܐ ܗܘܐ ܓܝܪ ܐܦ ܗܿܢܘܢ ܕܠܐ ܡܠܬܐ ܠܦܪܕܝܣܐ ܡܢ ܪܫܝܬܐ ܢܣܼܝܘ ܿ ܐܘ ܬܡܢ ܕܢܬܐܡܘܢ ܒܟܠܙܒܢ ܥܡ ܒܪ ܐܢܫܐ ܫܘܝܢ ܗܘܘ ܿ ܗܿܘ ܕܝܢ ܕܐܼܡܪ ܗܕܐ ܕܢܫܠܛܘܢ ܣܓܝܐܘܬܐ ܘܡܠܝܘܬܐ ܕܐܢܫܘܬܐ ܟܕ ܚܕ ܐܝܬܘܗܝ ܗܘܐ ܒܗܿܘ ܙܒܢܐ ܒܕܩ ܿ ܘܠܐ ܠܘܩܕܡ ܝܕܥ ܗܘ ܗܢܐ ܠܗܿܝ ܕܡܢܗ ܐܬܓܒܼܠܬ ܩܕܡ ܕܠܕܘܟܬܐ ܕܠܒܪ ܢܦܘܩ ܿ ܐܝܟ ܕܝܬܝܪܬܐ ܐܝܬܝܗܿ ܗܘܬ ܗܕܐ ܕܒܦܪܕܝܣܐ ܠܡܘܠܕܢܘܬܐ ܕܒܢ̈ܝܐ ܢܬܐܡܢ ܗܕܐ ܕܐܠܨܐܝܬ ܗܘܬ ܠܗܿܘ ܕܥܬܝܕ ܗܘܐ ܕܢܡܘܬ ܠܡܦܪܝܢܘܬܐ ܘܠܝܘܒܠܐ ܿ ܐܝܟܐ ܗܟܠܝ ܕܕܘܟܬܐ ܕܙܕܩܐ ܘܥܠܬܐ ܫܦܝܪܬܐ ܢܣܒ ܡܢ ܒܬܪ ܠܐ ܡܬܛܦܝܣܢܘܬܐ ܿ ܬܡܢ ܐܦ ܫܘܪܝܐ ܕܡܘܠܕܢܘܬܐ ܕܒܢ̈ܝܐ ܗܼܘܐ ܠܗ ܿ ܐܝܟܢܐ ܕܢܡܗܝܢ ܕܗܿܢܝܢ ܬܗܘܐ ܓܠܝܐ ܘܝܕܝܥܐ ܕܗܼܘ ܐܠܗܐ ܒܝܕܥܬܗ ܡܩܕܡܬܐ ܿܡܩܕܡ ܡܥܬܕ ܘܡܕܒܪ ܟܠܡܕܡ ܐܝܟܢܐ ܕܫܦܪ ܠܗ ܕܬܬܡܠܐ ܟܠܗܿ ܐܪܥܐ ܐܢܫܘܬܐ ܘܠܐ ܒܦܪܕܝܣܐ ܒܠܚܘܕ ܡܢ ܗܘܿ ܚܕ ܩܕܡܝܐ ܘܡܢ ܗܿܝ ܕܡܢܗ ܢܥܡܪܘܢ ܀ ܀ ܀
</p>
</div>
<div type="section" n="21">
<head type="editorial">21</head>
<p xml:lang="syr">

ܐܠܗܐ ܗܘ ܓܝܪ ܗܿܘ ܕܐܡܼܪ ܒܕܘܟܬܐ ܕܒܘܪܟܬܐ ܩܕܡ ܠܐ ܡܬܛܦܝܣܢܘܬܗ ܕܒܪ ܐܢܫܐ ܗܕܐ ܕܪܒܘ ܘܣܓܘ ܘܡܠܘ 

<pb n="93"/>

ܐܪܥܐ ܘܟܘܒܫܘܗܿ ܿ ܘܐܿܬܠܛܘ ܒܢܘܢ̈ܐ ܕܒܝܡܐ ܘܒܦܪܚܬܐ ܕܫܡܝܐ ܿ ܐܝܟܢܐ ܗܟܝܠ ܥܠ ܗܿܢܝܢ ܣܢܝܩܝܢ ܗܘܘ ܿ ܐܠܘ ܥܬܝܕܝܢ ܗܘܘ ܕܒܟܠܙܒܢ ܐܡܝܢܐܝܬ ܒܦܪܕܝܣܐ ܢܥܡܪܘܢ ܘܗܕܐ ܕܝܢ ܕܗܐ ܝܿܗܒܬ ܠܟܘܢ ܟܘܠܗ ܥܣܒܐ ܕܡܙܕܪܥ ܙܪܥܗ ܥܠ ܐܦܝ ܐܪܥܐ ܿ ܘܟܠ ܐܝܠܢܐ ܕܐܝܬ ܒܗ ܦܐܪ̈ܐ ܕܙܪܥܗ ܕܡܙܕܪܥ ܠܟܘܢ ܢܗܘܐ ܠܡܟܘܠܬܐ ܐܝܟܢܐ ܠܐ ܡܒܕܩܐ ܕܡܢ ܫܘܪܝܐ ܿ ܠܗܢܐ ܕܘܒܪܐ ܐܬܓܼܒܠܢ ܕܐܝܬܝܢ ܒܗ ܿ ܘܠܐ ܗܘܐ ܠܐ ܡܬܛܦܝܣܢܘܬܐ ܫܚܠܦܬ ܓܒܝܠܬܐ ܿܐܝܟ ܗܿܘ ܕܐܚܪܬܐ ܐܝܬܝܗܿ ܗܘܬ ܡܢ ܪܫܝܬܐ ܡܕܒܪܢܘܬܐ . ܐܠܐ ܡܛܠ ܕܠܐ ܡܬܛܦܝܣܢܘܬܐ ܒܝܕܥܬܗ ܡܩܕܡܬܐ ܕܐܠܗܐ ܓܠܝܐ ܗܘܬ .ܿ ܗܿܢܝܢ ܕܥܗܢܢ ܗܘܝ ܠܗܿ ܩܿܕܡ ܥܬܕ ܘܛܝܒ ܿ ܕܝܕܥ ܗܘܐ ܗܿܘ ܡܕܡ ܕܐܠܨܐ ܕܒܐܣܟܡܐ ܐܝܢܐ ܕܗܼܘ ܡܛܠ ܠܐ ܢܣܝܢܗ ܕܗܿܘ ܕܥܒܼܪ ܦܘܩܕܢܐ ܓܕܫ ܗܘܐ . ܘܕܢܓܕܫ ܕܝܢ ܐܦܣ ܡܛܠ ܕܐܦ ܗܼܝ ܠܐ ܡܬܛܦܝܣܢܘܬܐ ܬܣܒ ܫܘܪܝܐ ܕܠܐ ܡܣܓܦ ܒܢܣܝܢܐ ܠܙܗܝܪܘܬܐ ܕܡܢ ܡܣܓܦ̈ܢܝܬܐ ܘܬܗܼܘܐ ܗܼܝ ܗܕܐ ܠܩܘܝܡܗ ܕܒܪ ܐܢܫܐ ܗܿܘ ܕܐܦ ܐܠܗܐ ܡܢ ܫܘܪܝܐ ܨܒܐܿ ܗܘܐ ܿ ܥܡ ܗܕܐ ܕܬܗܼܘܐ ܓܠܝܐ ܕܠܥܘܕܪܢܗ ܗܘ ܕܒܪ ܐܢܫܐ ܗܟܢܐ ܨܿܒܐ ܿ ܗܘ ܕܐܬܚܠܛ ܠܗ ܿ ܠܐ ܗܘܐ ܒܠܚܘܕ ܥܡܠܗܿ ܕܡܝܬܪܘܬܐ ܐܠܐ ܐܦ ܕܐܘܡܢܘܬܐ ܐܝܟܢܐ ܕܠܗܿܝ ܒܢܨܚܢܐ ܢܩܪܘܒ ܿ ܘܠܗܿܢܝܢ ܒܝܕ ܕܘܥܬܐ ܢܣܥܘܪ . ܕܠܐ ܒܐܡܝܢܘܬܼܐ ܕܚܝ̈ܐ ܠܒܝܫܬܐ ܕܠܝܬ ܠܗܿ ܐܣܝܘܬܐ ܢܬܕܚܐ ܿ ܕܗܼܝ ܗܕܐ ܠܐ ܒܨܝܪ ܩܠܝܠ ܐܦ ܒܙܒܢ ܗ݀ܘܝܐ ܐܦ ܟܕ ܥܡ̈ܠܘܗܝ ܠܐ ܒܛܠܝܢ ܀ ܀ ܀
</p>
</div>
<div type="section" n="22">
<head type="editorial">22</head>
<p xml:lang="syr">

 ܠܐ ܗܟܝܠ ܐܬܕܒܪ ܐܠܗܐ ܒܩܛܝܪܐ ܡܛܠ ܠܐ ܡܬܛܦܝܣܢܘܬܐ ܕܒܪ ܐܢܫܐ ܿ ܒܗܕܐ ܕܡܘܬܐ ܐܠܒܫܗ ܿ ܘܒܗܕܐ ܕܡܢ ܦܪܕܝܣܐ ܦܪܫܗ ܿ ܐܠܐ ܡܢ ܡܕܒܪܢܘܬܐ ܕܝܠܗ ܡܣܬܒܪܐ ܕܢܣܒܝܢ ܥ̈ܠܠܬܐ ܿ ܕܗܟܢܐ ܗܟܝܠ ܨܿܒܐ ܿ ܢܘܐܢ ܕܝܢ ܗܼܘ ܐܠܗܐ ܠܐ ܐܬܕܒܪ ܒܩܛܝܪܐ ܿ ܘܐܦܠܐ ܒܪ ܐܢܫܐ ܚܣ ܘܐܣܬܓܦ ܕܠܗܢܐ ܕܘܒܪܐ ܐܬܼܐ ܕܐܬܼܩܕܡ ܐܬܛܝܒ ܠܗ ܿ ܡܢ ܐܠܗܐ ܗܘ ܕܥܒܕܗ ܿ ܐܠܨܐ ܗܘܬ ܕܝܢ ܘܡܬܒܥܐ ܗܘܐ ܢܣܝܢܐ ܕܕܘܒܪ̈ܐ ܕܥܘܡܪܐ ܡܝܬܪܐ ܕܡܢ ܬܡܢ ܪܕܐ ܕܒܝܕ ܥܡܠܐ ܕܕܘܒܪܐ ܕܡܝܬܪܘܬܐ ܘܕܕܚܠܬ ܐܠܗܐ ܡܬܬܓܪ ܦܘܢܝܗ ܕܠܬܡܢ . ܥܡ ܐܝܩܪܐ ܪܒܐ . ܗܘ ܕܝܢ ܕܠܗܿܘ ܚܕ ܒܢܣܝܢܐ ܗܘܐ . ܗܼܘ ܗܢܐ ܠܢ ܠܟܠܢ ܒܝܕܥܬܐ ܐܝܬܘܗܝ ܿ ܀ ܀ ܀
</p>
</div>
<div type="section" n="23">
<head type="editorial">23</head>
<p xml:lang="syr">

ܗܿܘ ܗܟܝܠ ܕܡܬܦܫܟ ܕܐܢ ܝܕܥ ܗܘܐ ܐܠܗܐ ܠܐ ܡܬܛܦܝܣܢܘܬܗ ܕܿܐܕܡ ܐܘ ܠܐ . ܢܬܬܚܕ ܦܘܡܗ ܒܗܢܐ ܝܓܪ ܐܣܟܡܐ ܕܐܬܐܼܡܪ ܐܝܬܝܗ ܡܕܒܪܢܘܬܐ ܿ ܕܡܛܠ ܗܕܐ ܘܐܦ ܗܼܘ ܪܫܝܥܐ ܕܠܐ ܡܬܛܦܝܣܢܘܬܐ ܙܥܘܪܐ ܗܘ ܣܓܝ ܐܝܟ ܕܡܬܚܙܐ ܿܗܿܘ ܓܝܪ ܕܐܦܠܐ ܚܘܣܪܢܐ ܐܝܬܝ ܿ ܥܠܘܗܝ ܗܘ ܗܢܐ ܐܦܠܐ ܕܪܫܝܢܐ ܗܘ ܪܒܐ ܡܣܬܒܪ ܟܕ ܗܐ 

<pb n="94"/>

ܡܢܗ ܕܡܣܡ ܒܪܫܐ ܕܐܬܼܐ ܥܠܘܗܝ ܝܬܝܪܐܝܬ ܒܐܫ ܗܘܐ ܠܗܿ ܠܠܐ ܡܬܛܦܝܣܢܘܬܗ ܕܐܕܡ ܘܐܢ ܕܝܢܿ ܗܿܘ ܡܣܡ ܒܪܫܐ ܕܠܐ ܚܘܣܪܢܐ ܗܘ ܢܬܒܩܐ ܕܡܢܐ ܐܝܬܘܗܝ ܗܘܐ ܕܥܠܘܗܝ ܐܬܓܙܪ ܡܢ ܗܪܟܐ ܓܝܪ ܝܬܝܪܐܝܬ ܡܬܕܡܪܝܢ ܐܢܚܢܢ ܒܒܛܝܠܘܬܐ ܕܬܫܥܝܬܗ ܕܒܦܪܕܝܣܐ ܦܼܪܫ ܐܠܗܐ ܕܢܛܪܝܘܗܝ ܘܠܐ ܢܬܩܪܒ ܠܗ . ܒܪ ܐܢܫܐ ܗܿܘ ܕܗܼܘܐ ܘܠܐ ܗܘܐ ܐܝܟ ܕܠܒܝܫܐ ܠܐ ܢܬܩܪܒ ܠܗ . ܐܠܐ ܡܛܠ ܕܢܣܥܘܪ ܚܐܪܘܬܐ ܕܟܝܢܗ ܠܝܬ ܗܘܐ ܓܝܪ ܡܕܡ ܡܣܓܦܢܐ ܒܦܪܕܝܫܐ ܿ ܐܠܐ ܦܘܩܕܢܐ ܕܠܐ ܢܩܪܘܒ ܠܚܕ ܒܠܚܘܕ . ܡܢ ܗܿܢܘܢ ܕܬܡܢ ܠܢܘܦܩܐ ܗܘ ܕܚܐܪܘܬܗ ܕܗܿܘ ܕܐܬܓܒܠ ܿ ܩܿܪܐܿ ܠܗ ܗܟܝܠ ܠܗ ܠܐܝܠܢܐ ܠܡܕܥ ܛܒܬܐ ܘܒܝܫܬܐ ܿ ܠܐ ܗܘܐ ܕܗܼܘ ܐܝܬܘܗܝ ܗܘܐ ܝܕܘܥܐ ܕܬܪܬܝܗܝܢ ܐܠܐ ܗܕܐ ܒܠܚܘܕ ܣܝܡܐ ܗܘܬ ܒܝܕ ܦܘܩܕܢܐ ܕܠܐ ܢܩܪܘܒ ܠܬܚܘܝܬܐ ܗܕܐ ܕܗܼܘ ܒܪ ܐܢܫܐ ܝܕܥ ܗܘܐ ܛܒܬܐ ܘܐܦ ܿ ܒܝܬܐ ܗܿܢܘܢ ܓܝܪ ܐܚܪ̈ܢܐ ܟܠܗܘܢ ܕܠܐ ܕܚܠܬܐ ܩܕܡܘܗܝ ܣܝܼܡܝܢ ܗܘܘ ܘܐܦܠܐ ܥܕܡܐ ܠܡܠܬܐ ܡܢܗ ܕܐܕܡ ܠܐ ܟܠܝܢ ܗܘܘ ܘܗܕܐ ܕܝܕܥ ܗܘܐ ܛܒܬܐ ܘܦ ܒܝܫܬܐ ܠܐ ܡܣܗܕܝܢ ܗܘܘ ܿ ܐܠܐ ܗܼܘ ܒܠܚܘܕܘܗܝ ܡܬܩܪܐ ܗܘܐ ܐܝܠܝܢ ܠܡܕܥ ܛܒܬܐ ܘܒܝܫܬܐ ܕܥܠܘܗܝ ܦܘܩܕܢܐ ܐܝܟ ܕܒܢܡܘܣܐ ܐܬܣܝܡ . ܒܗ ܓܝܪ ܒܝܕ ܢܡܘܣܐ ܗܘ ܕܩܒܠ ܓܠܝܐܝܬ ܐܬܚܙܝ ܕܝܕܥ ܛܒܬܐ ܘܒܝܫܬܐ ܟܠ ܦܘܩܕܢܐ ܓܝܪ ܠܗܿܘ ܗܘ ܕܝܥ ܬܪ̈ܬܝܗܝܢ ܡܬܝܗܒ ܘܡܟܝܠ ܩܕܝܡܐ ܗܝ ܝܕܥܬܐ ܠܦܘܩܕܢܐ ܒܕܡܘܬ ܥܝܢܐ ܠܚܙܬܐ ܕܗܿܢܝܢ ܕܡܬܚܙܝܢ ܐܝܬ ܗܘܐ ܒܗ ܗܟܝܠ ܒܦܘܩܕܢܐ ܢܘܦܩܐ ܒܠܚܘܕ ܿ ܕܡܬܛܦܝܣܢܘܬܐ ܿ ܘܠܐ ܗܘܐ ܩܢܕܝܢܘܣ ܕܚܛܗܐ ܿ ܐܝܕܐ ܓܝܪ ܕܘܟܬܐ ܕܚܛܗܐ ܐܝܬ ܗܘܬ ܠܗ ܠܐܕܡ ܕܥܠܬܐ ܕܓܢܒܘܬܐ ܠܝܬ ܗܘܐ ܠܗ ܘܐܦ ܠܐ ܠܓܘܪܐ . ܐܘ ܠܩܛܠܐ ܐܘ ܠܣܗܕܘܬܐ ܕܓܠܬܐ ܐܘ ܠܥܫܘܩܐ ܥܠܬܐ ܡܫܬܟܚܐ ܗܘܬ ܠܗ ܿ ܕܡܛܠ ܗܕܐ ܠܐ ܡܕܡ ܡܢ ܕܐܝܟ ܗܿܢܝܢ ܟܠܝܗܝ ܐܠܗܐ ܘܦܼܩܕܗ ܠܐ ܗܘܐ ܒܠܚܘܕ ܡܛܠ ܕܠܝܬ ܗܘܐ ܠܗ ܿ ܐܝܟ ܕܒܗܿܝ ܕܘܟܬܐ ܘܒܗܿܘ ܙܒܢܐ ܫܘܕܠܐ ܡܕܡ ܠܘܬ ܕܐܝܟ ܗܿܢܝܢ ܐܠܐ ܘܐܦ ܡܛܠ ܕܠܐ ܣܼܢܝܩ ܗܘܐ  ܕܢܫܡܥ ܒܟܝܢܗ ܓܝܪ ܡܩܕܡܐ ܗܘܬ ܣܝܡܐ ܗܘܬ ܕܝܥܬܐ ܕܐܦܢ ܙܒܢܐ ܢܗܘܐ ܠܗ ܿܠܐ ܙܕܩ ܠܗ ܕܐܝܟ ܗܿܢܝܢ ܢܥܒܕ ܡܛܠ ܕܐܦ ܗܼܘ ܐܝܠܝܢܐ ܕܥܠܘܗܝ ܦܘܩܕܢܐ ܐܬܣܝܡ ܣܗܕ ܗܘܐ ܕܝܕܥ ܗܘܐ ܛܒܬܐ ܘܐܦ ܒܝܫܬܐ ܕܗܟܢܐ ܐܬܩܼܪܝ ܀ ܀ ܀
</p>
</div>
<div type="section" n="24">
<head type="editorial">24</head>
<p xml:lang="syr">

ܡܬܢܦܩ ܗܘܐ ܕܝܢ ܒܠܚܘܕ ܒܝܕ ܣܝܒܪܬܐ ܥܠ ܗܕܐ ܗܘ ܓܝܪ ܒܠܚܘܕ ܣܢܝܩ ܗܘܐ ܿܘܡܟܝܠ ܠܟܠ ܐܢܫܿܢܣܝܢܗ ܘܢܘܦܩܗ ܒܠܚܘܕ ܐܡܝܢܐܝܬ ܣܘܢܩܢܗ ܗܘ ܿ ܡܬܢܿܦܩ ܗܟܝܠ ܒܝܕ ܣܝܒܪܬܐ ܕܐܦ ܗܼܝ

<pb n="95"/>

ܕܝܢ ܗܕܐ ܠܐ ܐܝܬܝܗ ܗܘܬ ܡܚܒܠܢܝܬܐ ܒܟܝܢܗܿ ܿ ܘܐܦ ܠܐ ܡܘܬܐ ܡܝܬܝܐ ܗܘܬ ܠܐ ܓܝܪ ܡܕܡ ܐܝܬ ܗܘܐ ܕܐܝܟ ܗܟܢܐ ܒܦܪܕܝܣܐ ܐܠܐ ܐܠܟ ܕܙܕܩ ܗܘܬ ܕܒܡܐ ܕܗܼܘ ܡܢ ܗܿܢܝܢ ܕܩܪܝܒܢ ܩܕܡܘܗܝ ܢܬܛܦܝܣ ܠܓܒܘܠܗ ܿ ܐܢ ܕܢܩܪܘܒ ܘܢܣܒ ܘܐܢ ܕܠܐ ܢܩܪܘܒ ܢܦܩܕܗ ܿ ܒܠܚܘܕ ܕܠܐ ܐܬܛܦܝܣ ܠܦܘܩܕܢܼܐ ܘܐܦܠܐ ܣܡܝܐ ܗܘܐ ܘܐܬܚܙܝ ܠܗ : ܚܼܙܬ ܠܡ ܓܝܪ ܐܢܬܬܐ ܠܐܝܠܝܢ ܕܫܦܝܪ ܗܘ ܠܥܝ̈ܢܐ ܘܪܓܝܓ ܗܘ ܠܡܐܟܠܗ ܿ ܘܡܟܝܠ ܐܢ ܩܕܡ ܕܢܛܥܡܗ ܚܙܝܗܝ ܿ ܠܐ ܗܘܐ ܣܡܝܐ ܗܘܐ ܿ ܘܐܢܿ ܫܦܝܪ ܗܘܐ ܠܡܚܙܝܗ ܘܪܓܝܓ ܗܘܐ ܦܐܪܗ ܿܠܓܡܪ ܠܐ ܗܘܐ ܒܝܫܐ ܗܘܐ ܐܝܠܢܐ ܘܒܠܚܘܕ ܠܐ ܡܬܛܦܝܣܢܘܬܗܘܢ ܐܬܟܣܬ ܿ ܗܟܢܐ ܕܝܢ ܡܫܟܚܝܢ ܐܢܚܢܢ ܕܢܚܘܐ ܕܐܦ ܗܿܢܘܢ ܣܘܥܪ̈ܢܐ ܗܼܢܘܢ ܟܕ ܗܼܢܘܢ ܐܦ ܡܣܬܥܪܝܢ ܐܦ ܡܬܟܠܝܢ ܒܦܘܪܫܢܐ ܕܢܝܫܐ ܕܫܘܕܝܐ ܕܡܢ ܨܒܝܢܐ ܕܐܢܫ ܐܢܫ ܿ ܗܿܘ ܓܝܪ ܡܕܡ ܕܫܠܝܛ ܕܢܬܥܒܕ ܐܢ ܐܢܫ ܢܫܬܘܕܐ ܡܛܠ ܚܘܒܐ ܕܡܣܝܒܪܢܘܬܐ ܕܠܐ ܢܥܒܕ ܡܟܝܠ ܟܿܠܐ ܢܦܫܗ ܡܢ ܫܘܠܛܢܐ ܕܢܥܒܕ ܘܠܐ ܗܘܐ . ܗܼܘ ܣܘܥܪܢܐ ܕܐܝܟܢܐ ܐܝܬܘܗܝ ܡܟܝܠ ܡܢܗ ܘܒܗ ܡܫܬܐܠ ܿ ܐܠܐ ܨܒܝܢܗ ܕܗܿܘ ܕܐܫܬܘܕܝ ܕܐܚܪܬܐ ܕܡܘܬܐ ܠܗ ܠܣܘܥܪܢܐ ܐܥܠ ܒܢܝܫܐ ܕܫܘܕܝܐ . ܕܝܠܗ ܗܝ ܘܥܕܝܠܐ ܘܦܘܩܕܢܐ ܕܟܿܠܐ ܗܘ ܡܕܡ ܕܫܠܝܛ ܐܝܓܘܢܐ ܥܿܬܕ ܘܛܝܒ ܠܗܘܿ ܕܩܒܠܗ ܚܙܘ ܕܝܢ ܥܪܛܠܝܘܬܗܘܢ ܬܪ̈ܝܗܘܢ ܚܙܘ ܢܦܫܗܘܢ ܘܢܟܼܦܘ ܒܬܪ ܠܐ ܡܬܛܦܝܣܢܘܬܗܘܢ ܡܐܢܐ ܗܝ ܓܝܪ ܗܕܐ ܕܬܡܗܐ ܿ ܕܐܢ ܗܘ ܕܠܐ ܢܣܝ ܗܘܐ ܒܝܫ̈ܬܐ ܠܐ ܡܦܪܫܐܝܬ ܚܐܪ ܗܘܐ ܒܥܪܛܠܝܘܬܐ ܢܣܝܢܐ ܕܝܢ ܕܠܐ ܡܬܛܦܝܣܢܘܬܐ ܐܦܼܩ ܡܢܗ ܫܦܝܘܬܐ ܕܠܐ ܢܣܼܝܬ ܒܝܫ̈ܬܐ ܘܐܦܠ ܥܠܘܗܝ ܢܟܦܬܐ ܠܐܿ ܗܘܐ ܗܟܝܠ ܟܕ ܐܟܼܠܘ ܚܙܘ ܗܿܢܘܢ ܕܐܦ ܩܕܡ ܕܢܐܟܠܘܢ ܚܙܝܢ ܗܘܘ ܿ ܐܠܐ ܠܐ ܢܣܝܢܐ ܕܒܝܫ̈ܬܐ ܘܠܐ ܡܦܪܫܢܘܬܐ ܣܼܡܘ ܡܢܗܘܢ ܕܥܒܪܘ ܥܠ ܦܘܩܕܢܐ . ܀ ܀ ܀ 
</p>
</div>
<div type="section" n="25">
<head type="editorial">25</head>
<p xml:lang="syr">

ܗܕܐ ܕܝܢ ܕܐܬܦܬܚ ܥܝܢܐ ܕܬܪ̈ܝܗܘܢ ܘܝܕܥܘ ܕܥܪ̈ܛܠܝܐ ܐܢܘܢ ܡܛ ܕܡܟܢܐ ܗܝ ܟܠ ܥܝܢܐ ܕܐܝܬ ܕܡܢ ܪܥܝܢܐ ܬܬܙܝܥ ܠܘܬ ܗܿܢܝܢ ܕܚܙܝܐ . ܝܕܥܬܐ ܓܝܪ ܘܒܘܝܢܐ ܗܼܝ ܒܗܿ ܠܝܬ ܠܗܿ ܿ ܗܟܢܐ ܕܙܒܢ̈ܬܐ ܣܓܝ̈ܐܬܐ ܡܐ ܕܪܥܝܢܢ ܒܐܚܿܪܢܝܬܐ ܠܒܝܟ ܒܕܡܘܬ ܣܡ̈ܝܐ ܒܙܒܢ ܙܒܢ ܥܒܪܝܢ ܐܢܚܢܢ ܠܗ . ܐܦ ܠܗܿܘ ܕܣܓܝ ܡܦܣܝܢ ܐܢܚܢܢ ܒܗ ܿ ܘܡܐ ܕܐܬܪܫܝܢ ܡܦܩ ܒܪܘܚܢ ܥܠ ܥܠܬܐ ܕܠܒܝܟܘܬܐ ܕܪܥܝܢܐ ܣܝܡܝܢ ܐܢܚܢܢ . ܗܟܢܐ ܘܐܦ ܗܼܘ ܙܘܓܐ . ܒܡܪܓܫܢܘܬܐ ܕܝܕܥܬܐ ܠܘܬ ܿ ܚܙܬܐ ܐܬܙܝܥܘ ܿ ܗܕܐ ܓܝܪ ܕܝܕܥܘ ܠܡ ܕܥܪ̈ܛܠܝܐ ܐܢܘܢ ܐܡܝܪܐ ܡܛܠ ܦܘܪܫܢܐ ܕܝܕܥܬܐ ܘܠܐ ܗܘܐ ܕܪܓܫܬܐ ܗܝ ܕܚܙܬܐ . ܡܫܟܚܝܢ 

<pb n="96"/>

ܗܘܘ ܓܝܪ ܐܦ ܟܕ ܠܐ ܚܙܝܢ ܕܢܕܥܘܢ ܥܪܛܠܝܘܬܗܘܢ ܿܐܝܟܐ ܓܝܪ ܕܬܟܣܝܬܐ ܠܝܬ ܗܘܬ ܿ ܠܐ ܗܘܐ ܥܠ ܚܙܬܐ ܣܢܝܩܝܢ ܗܘܘ ܿ ܕܢܕܥܘܢ ܕܠܐ ܡܟܣܝܢ ܿ ܘܐܦ ܗܕܐ ܓܝܪ ܕܝܕܥܘ ܠܡ ܕܥܪ̈ܛܠܝܐ ܿ ܐܢܘܢ ܓܠܝܢܐ ܡܒܕܩܐ ܕܗܿܘܐ ܒܪܥܝܢܐ ܘܠܐ ܗܐ ܚܙܬܐ ܕܥܝ̈ܢܐ ܀ ܀ ܀
</p>
</div>
<div type="section" n="26">
<head type="editorial">26</head>
<p xml:lang="syr">

ܘܐܦ ܗܕܐ ܕܝܢ ܢܐܡܪ ܐܢܫ ܕܡܢ ܩܕܡ ܠܐ ܡܬܛܦܝܣܢܘܬܗܘܢ ܡܛܠ ܕܠܐ ܗܘܐ ܙܒܢܐ ܗܘܐ ܠܗܘܢ ܕܡܘܠܕܢܘܬܐ ܕܒܢ̈ܝܐ ܠܐ ܝܗܝܒܐ ܗܘܬ ܠܗ ܠܙܘܓܗܘܢ ܡܢ ܐܠܗܐ ܙܗܝܪܘܬܐ ܕܡܢ ܥܪܛܠܝܘܬܐ ܐܠܐ ܡܬܕܒܪܝܢ ܗܘܘ ܐܝܟ ܠܐ ܦܓܪ̈ܢܐ ܕܕܘܒܪܐ ܦܓܪ̈ܢܐ ܥܕܟܝܠ ܙܒܢ̈ܐ ܠܝܬ ܗܘܐ ܠܗܘܢ ܡܛܠ ܕܝܢ ܕܗܼܝ ܠܐ ܡܬܛܦܝܣܢܘܬܐ ܒܠܐ ܢܣܝܢܐ ܒܐܣܟܡܐ ܐܝܢܐ ܕܗܼܘ ܕܡܝܐܝܬ ܓܕܫܬ ܿ ܘܡܝܘܬܘܬܐ ܐܝܬܝܬ ܘܡܛܠ ܕܝܢ ܡܝܘܬܘܬܐ ܒܘܠܝܬܐ ܥܠܘ ܝܘܒܠܐ ܘܡܦܪܝܢܘܬܐ ܡܢ ܐܠܗܐ ܡܟܝܠ ܐܬܝܗܒܬ ܠܗܘܢ ܠܗܿܢܝܢ ܢܟܦܘܬܐ ܕܡܢ ܚܕ̈ܕܐ ܕܝܕܥܘ ܠܚܪܬܐ ܦܘܪܫܢܐ ܕܐܣܟܡ̈ܝܗܘܢ ܗܘ ܕܐܬܩܕܡ ܐܬܚܙܝ ܠܓܒܿܘܠܗܘܢ ܡܛܠ ܡܦܪܝܢܘܬܐ ܘܝܘܒܠܐ ܕܥܗܢܝܢ ܘܡܬܒܥܝܢ ܀ ܀ ܀
</p>
</div>
<div type="section" n="27">
<head type="editorial">27</head>
<p xml:lang="syr">

ܟܕ ܩܼܪܒ ܗܘܐ ܠܗ ܗܟܝܠ ܠܐܢܬܬܐ ܐܡܼܪ ܗܼܘ ܐܕܡ ܕܗܢܐ ܓܪܡܐ ܡܢ ܓܪ̈ܡܝ ܘܒܣܪܐ ܡܢ ܒܣܪܝ ܗܕܐ ܬܬܩܪܐ ܐܢܬܬܐ ܡܛܠ ܕܡܢ ܓܒܪܐ ܢܣܝܒܐ ܘܓܠܝܐ ܗܝ ܗܕܐ . ܕܡܛܠ ܕܚܿܙܐ ܗܘܐ ܘܠܓܡܪ ܠܐ ܗܘܐ ܣܡܝܐ ܗܘܐ . ܗܿܘ ܡܕܡ ܕܚܙܐ ܡܫܡܗ ܿ ܘܟܕ ܙܥܘܪܗܝܬܐ ܐܬܢܒܝ ܐܡܿܪܐ ܗܝ ܬܫܥܝܬܐ ܕܗܘܼܘ ܬܪܗܝܗܘܢ ܥܪ̈ܛܠܝܐ ܐܕܡ ܘܐܢܬܬܗ ܘܠܐ ܒܗܝܬܝܢ . ܐܢ ܓܝܪ ܠܐ ܚܙܝܢ ܗܘܘ ܠܚܕ̈ܕܐ ܐܝܟܢܐ ܐܝܬܝܗܿ ܗܕܐ ܕܠܐ ܒܗܝܬܝܢ ܗܘܘ ܿ ܐܝܟܢܐ ܓܝܪ ܗܿܘ ܡܢ ܕܠܐ ܚܿܙܐ ܒܗܬ ܿ ܡܢ ܗܘ ܕܠܐ ܚܙܐ ܠܗ ܿ ܚܙܝܢ ܗܘܘ ܗܟܝܠ ܘܠܐ ܗܘܐ ܙܒܢܐ ܗܘܐ ܕܝܢ ܕܢܟܦܬܐ ܿ ܟܕ ܗܟܝܠ ܐܕܡ ܐܬܟܣܣ ܒܠܐ ܡܬܛܦܝܣܢܘܬܗ ܘܢܦܼܩ ܪܘܚܐ ܡܛܠ ܕܐܬܛܫܝ . ܕܚܼܠ ܕܥܪܛܠܝܐ ܗܘ ܿ ܐܡܿܪ ܠܗ ܐܠܗܐ ܿ ܕܡܢܘ ܓܼܠܐ ܠܐ ܕܥܪܛܠܝܐ ܐܢܬ ܿ ܘܠܐ ܐܡܼܪ ܠܗ ܕܡܢܘ ܥܒܕܟ ܕܬܚܙܐ . ܗܐ ܡܢ ܐܝܠܢܐ ܕܦܩܕܬܟ ܕܡܢܗ ܒܠܚܘܕ ܠܐ ܬܐܟܘܠ . ܡܢܗ ܐܟܼܠܬ . ܕܡܢ ܗܕܐ ܬܗܘܼܐ ܓܠܝܐ ܕܠܐ ܗܘܐ ܐܢܫ ܡܼܠܠ ܥܡܗ ܿ ܐܘ ܒܼܕܩ ܠܗ ܕܨܥܪܐ ܗܝ ܥܪܛܠܝܘܬܐ . ܐܠܐ ܗܼܢܘܢ ܡܢܗܘܢ ܘܒܗܘܢ ܝܕܥܘ ܿ ܐܝܟ ܕܒܙܒܢܗܿ ܢܟܦܬܐ ܕܡܟܝܠ ܒܕܘܒܪ̈ܐ ܦܓܪ̈ܢܐ ܠܚܕ̈ܕܐ ܚܿܙܝܢ ܗܘܘ ܿ ܕܡܢ ܬܡܢ ܡܫܬܢܝܿܢ ܠܐܪܥܐ ܗܿܝ ܕܡܢܗܿ ܡܢ ܫܘܪܝܐ ܐܬܓܒܼܠܘ ܿ ܘܠܐ ܗܕܐ ܒܚܣܡܘܬܐ ܟܠܼܐ ܐܢܘܢ ܐܠܗܐ ܡܢ ܚܘܫܚܗ ܢܐ ܕܚܝ̈ܐ ܿ ܐܝܟ ܦܘܫܟܗܘܢ ܕܗܿܢܘܢ ܬܠܡܝܕ̈ܘܗܝ ܕܡܢܝ ܫܢܝܐ . ܐܠܐ ܡܛܠ ܕܕܢܚܘܢ ܕܕܠܐ ܡܘܬܐ ܒܕܠܝܠܘܬܐ ܣܓܝܐܬܐ ܕܠܐ ܚܛܗ̈ܐ . ܡܛܠ ܚܐܪܘܬܐ ܕܟܝܢܗܘܢ ܠܐ ܡܥܕܪܐ ܗܬܘ ܠܗܘܢ ܕܠܐ ܐܦ ܚܛܗ̈ܝܗܘܢ ܠܐ ܡܝܘ̈ܬܐ ܐܟܘܬܗܘܢ ܢܗܘܘܢ ܼ ܟܠܐܼ ܐܢܘܢ ܐܠܗܐ ܠܥܘܕܪܢܗܘܢ ܡܢ 

<pb n="97"/>

ܚܘܫܚܗ ܕܗܿܘ ܕܠܐ ܡܝܘܬܬܐ ܥܿܒܕ ܗܘܐ ܒܗܘ݀ܢ ܕܐܬܼܚܙܝܬ ܕܫܦܝܪܐ ܗܝ ܕܡܝܘܬܐ ܢܗܿܘܐ ܒܪ ܐܢܫܐ ܀ ܀ ܀
</p>
</div>
<div type="section" n="28">
<head type="editorial">28</head>
<p xml:lang="syr">

ܗܕܐ ܕܝܢ ܕܐܬܐܼܡܪܬ ܡܢ ܐܠܗܐ . ܕܗܐ ܐܕܡ ܗܘܐܐܝܟ ܚܕ ܡܢܢ ܕܢܕܥ ܛܒܬܐ ܘܒܝܫܬܐ ܓܒܝܠܬܐ ܕܟܝܢܗ ܕܡܢ ܫܘܪܝܐ ܡܒܕܩ ܘܠܐ ܗܘܐ ܐܝܟ ܗܘ ܕܐܬܝܬܪ ܒܝܕ ܠܐ ܡܬܛܦܝܣܢܘܬܗ ܠܝܕܥܬܐ ܕܛܒܬܐ ܘܕܒܝܫܬܐ ܿ ܩܿܕܡܬ ܓܝܪ ܥܒܕܗ ܗܿܘ ܕܝܢ ܕܒܨܠܡ ܐܠܗܐ ܐܬܓܒܠ ܓܠܝܐ ܿ ܗܝ ܕܡܩܕܡܐ ܗܘܬ ܿ ܒܟܝܢܗ݀ ܣܝܡܐ ܗܘܬ ܝܕܥܬܐ ܿ ܘܐܝܟ ܕܠܝܕܘܥܐ ܐܠܗܐ ܦܩܕܗ ܗܿܢܝܢ ܕܥܗܢܢ ܠܢܘܦܩܗ ܿ ܘܡܢܗ݀ ܕܗܕܐ ܐܦ ܐܢܬܬܐ ܒܝܕܥܬܐ ܿ ܡܦܢܝܐ ܦܬܓܡܐ ܠܚܙܝܐ . ܗܘܿ ܕܡܫܒܚܝܢ ܠܗ ܗܿܢܘܢ ܕܡܢ ܡܢܝ ܐܬܪܡܝܬ ܿ ܠܡܠܬܐ ܗܘ ܓܝܪ ܡܛܥܝܢܝܬܐ ܐܝܟ ܕܐܦ ܒܡܠܬܐ ܘܒܝܕܥܬܐ ܡܫܘܬܦܐ ܐܫܬܓܼܢܝܬ ܘܐܬܼܪܡܝܬ ܐܝܟܢܐ ܕܝܢ ܕܡܝܐܝܬ . ܢܫܬܒܚ ܿ ܗܿܘ ܕܡܠܟ ܠܐܢܬܬܐ ܕܠܐ ܬܬܛ݀ܦܝܣ ܠܦܘܩܕܢܐ ܟܕ ܡܕܓܠ ܘܐܡܿܪ ܕܠܐ ܗܘܐ ܡܘܬܐ ܬܡܘܬܘܢ ܥܠ ܗܿܢܝܢ ܓܝܪ ܕܚܬܝܬܐܝܬ ܘܐܡܝܢܐܝܬ ܥܬܝܕܝܢ ܗܘܘ ܕܢܡܘܬܘܢ ܿ ܗܿܘ ܕܐܡܪ ܕܠܐ ܗܘܐ ܡܡܬ ܬܡܘܬܘ݀ܢ ܕܓܠܐ ܐܝܬܘܗܝ ܒܕܡܘܬ ܡܢܝ ܫܢܝܐ ܕܒܣܓܝ ܕܝܢ ܢܐܡܪ ܥܠ ܗܿܢܝܢ ܕܓܠܝܢ ܐܢܝܢ ܟܒܪ ܝܬܝܪܬܐ ܗܝ ܀ ܀ ܀
</p>
</div>
<div type="section" n="29">
<head type="editorial">29</head>
<p xml:lang="syr">

ܘܐܢ ܕܝܢ ܐܢܫ ܢܐܡܪ ܥܠ ܗܢܐ ܐܝܠܝܢ ܕܐܬܐܼܡܪ ܕܐܼܟܠ ܡܢܗ ܐܕܡ ܘܐܬܪܫܝ ܿ ܕܐܝܟ ܗܟܢܐ ܐܝܬܘܗܝ ܿ ܐܝܟܢܐ ܕܢܥܒܕ ܒܗܘܢ ܐܡܝܢܐܝܬ ܝܕܥܬܐ ܕܛܒܬܐ ܘܕܒܝܫܬܐ ܟܒܪ ܠܐ ܡܕܡ ܐܡܪ ܕܠܐ ܘܠܝܬܐ ܗܟܢܐ ܕܗܼܘ ܒܪ ܐܢܫܐ ܗܘܐ ܒܪ ܚܐܪ̈ܐ ܘܡܠܝܠܐ ܘܝܕܘܥܐ ܕܚܝܠܗ ܕܦܘܩܕܢܐ ܕܓܒܘܠܗ ܿ ܒܪܡ ܕܝܢ ܠܐ ܡܢ ܫܘܪܝܐ ܟܠܗ݀ ܝܕܥܬܐ ܕܡܝܬܪܘܬܐ ܘܕܒܝܫܬܐ ܢܣܒ ܐܠܐ ܫܦܝܐܝܬ ܒܕܘܒܪ̈ܐ ܕܢܦܫܐ ܘܥܘܡܪܐ ܫܠܝܐ ܕܠܐ ܨܒܘ ܿ ܕܒܨܝܪ ܡܢ ܡܫܠܡܢܐ ܒܦܪܕܝܣܐ ܡܢ ܩܕܝܡ ܡܢ ܐܠܗܐ ܢܣܒ ܘܒܝܕ ܡܐܟܘܠܬܐ ܗܝ ܠܐܝܕܥܬܐ ܡܫܠܡܢܝܬܐ ܐܬܐ . ܡܢܐ ܓܝܪ ܕܠܐ ܒܘܠܝܬܐ ܿ ܐܝܟ ܢܗܘܐ ܐܝܠܢܐ ܐܝܟ ܗܟܢܐ ܒܦܪܕܝܣܐ ܗܘ ܕܝܕܥܬܐ ܕܛܒܬܐ ܘܕܒܝܫܬܐ ܥܒܕ ܘܡܢܐ ܕܝܢ ܐܦ ܗܿܝ ܠܐ ܡܬܛܦܝܣܢܘܬܐ ܗܝ . ܕܡܩܕܡܐ ܗܘܬ ܝܕܝܥܐ ܠܐܠܗܐ ܕܗܟܢܐ ܐܝܬܝܗܿ ܿ ܘܓܕܫܐ ܠܒܪ ܐܢܫܐ ܐܦܼܣ ܕܬܗܘܐ ܐܝܟܢܐ ܕܥܡܠܗܿ ܕܝܕܥܬܐ ܠܥܘܕܪܢܐ ܣܓܝܐܐ ܢܗܐ . ܠܗ݀ ܠܓܒܝܠܬܐ ܕܗܿܘ ܡܕܡ ܕܡܝܬܪ ܗܘ ܿ ܗܿܘ ܠܡ ܓܝܪ ܕܩܕܡ ܣܼܡ . ܝܕܥܬܐ ܐܡܿܪ ܟܬܒܐ ܒܬܪܟܢ . ܕܡܘܣܦ . ܟܐܒܐ ܬܪܒܝܬܐ ܕܝܢ ܥܗܢܐܝܬ ܗܘܬ ܠܐܝܕܥܬܐ ܘܠܦܘܪܫܢܐ ܕܗܿܢܝܢ ܕܡܫܟܚܢ ܕܢܣܬܥܪܢ ܘܗܿܢܝܢ ܕܠܩܘܒܠܐ ܠܐ ܗܟܝܠ ܒܨܝܪܐܝܬ ܒܝܫܐ . ܐܝܬܘܗܝ ܗܿܘ ܕܡܼܠܟ ܕܠܐ ܢܬܛܦܝܣܘܢ 

<pb n="98"/>

ܠܦܘܩܕܢܐ ܠܐ ܒܠܚܘܕ ܕܕܓܠ ܗܕܐ ܕܐܡܝܢܐܝܬ ܢܘܟܪܝܐ ܗܝ ܠܨܒܝܢܐ . ܬܩܢܐ . ܐܠܐ ܐܦ ܡܛܠ ܡܠܼܟܐ ܕܢܟܠܐ ܿ ܡܠܼܟܗ ܓܝܪ ܗܟܢܐ ܣܡܗ ܐܝܟ ܕܣܒܪ ܡܣܓܦܢܐ ܛܥܬܗ ܕܝܢ ܘܠܐ ܕܝܥ ܡܕܒܪܢܘܬܗ ܕܐܠܗܐ ܐܝܟ ܗܿܝ ܕܐܡܝܪܐ ܥܠ ܡܕܒܪܢܘܬܐ ܪܒܬܐ ܕܒܬܪܟܢ ܕܐܠܗܐ ܕܐܠܘ ܠܡ ܝܕܥܘ ܿ ܠܐ ܙܩܦܝܢ ܗܘܘ ܠܡܪܗܿ ܕܬܫܒܘܚܬܐ . ܙܒܢ̈ܬܐ ܓܝܪ ܣܓܝ̈ܐܬܐ ܐܠܗܐ ܒܡܫܝܚܢܬܘܗ ܕܒܝܫܐ ܡܬܚܫܚ ܠܣܘܥܪܢܐ ܕܨܒܝܢܐ . ܕܝܠܗ ܐܝܟܢܐ ܕܠܚܪܬܐ ܐܡܪܝܢ ܐܢܚܢܢ . ܘܐܦ ܗܼ݀ܢܝܢ ܨ̈ܒܘܬܐ ܡܝܬܝܢ ܐܢܚܢܢ ܒܐܝܢܐ ܐܣܟܡܐ ܐܦ ܗܟܢܐ ܐܣܬܘܝܗ ܒܝܫܐ ܘܐܝܟ ܕܡܫܟܚܐ ܒܡܠܬܢ ܒܡܦܝܣܝܢ ܐܢܚܢܢ . ܕܡܢ ܗܕܐ ܒܘܠܝܬܐ ܗܘ ܗܢܐ ܡܛܠ ܗܿܘ ܒܪ ܐܢܫܐ ܩܕܡܝܐ ܠܘܛܬܐ ܩܒܼܠ ܡܢ ܐܠܗܐ ܡܛܠ ܢܝܫܐ ܕܝܠܗ ܐܝܟ ܕܣܒܪ ܕܡܠܟܗ ܕܐܝܬܘܗܝ ܗܘܐ ܒܢܟܠܐ . ܨܿܒܐ ܓܝܪ ܕܢܛܥܐ ܕܡܛܠ ܗܕܐ ܥܡ ܐܢܬܬܐ ܐܝܟ ܕܕܠܝܠܐ ܘܪܦܝܐ ܡܠܠ . ܘܐܢ ܕܝܢ ܘܐܦ ܠܗ ܠܙܘܓܐ ܐܝܟ ܕܒܚܡܬܐ ܩܪܒ ܐܠܗܐ ܐܝܟ ܕܠܬܚܘܝܬܐ ܗܘ ܐܠܨܐܝܬ ܕܩܫܝܘܬܐ ܗܘܬ ܿ ܥܪܛܠܝܐ ܗܝ ܓܝܪ ܠܐ ܙܥܘܪ ܿ ܗܿܝ ܠܐ ܡܬܛܦܝܣܢܘܬܐ ܐܦܢ ܢܗܘܐ ܒܗܿ ܡܕܡ ܡܪܕܝܬܐ ܕܒܡܕܒܪܢܘܬܐ ܠܐܗܝܬܐ . ܠܐ ܕܝܢ ܡܕܡ ܝܬܝܪ ܿ ܐܠܐ ܗܿܘ ܡܕܡ ܕܒܟܝܢܐ ܐܬܚܙܝ ܒܐܢܬܬܐ ܘܐ ܒܓܒܪܐ . ܗܟܢܐ ܗܟܝܠ ܘܒܐܣܟܡܐ ܕܐܝܟ ܗܟܢܐ . ܗܘ ܕܠܓܡܪ ܠܐ ܪܚܡ ܥܘܕܠܐ ܿ ܐܠܐ ܝܬܝܪܐܝܬ ܪܚܡ ܠܐܠܗܐ ܢܣܒ ܘܡܬܒܝܢ ܒܗܿܢܝܢ ܕܥܠ ܒܪ ܐܢܫܐ ܩܕܡܝܐ ܘܒܗܿܢܝܢ ܕܬܡܢ ܐܡܝܪܢ ܀ ܀ ܀
</p>
</div>
<div type="section" n="30">
<head type="editorial">30</head>
<p xml:lang="syr">

ܡܢܝ ܕܝܢ ܘܗܿܢܘܢ ܕܡܢܗ ܚܫܟܐ ܕܛܘܥܝܝ ܥܠ ܢܦܫܗܘܢ ܣܡܼܘ ܿ ܘܬܘܒ ܝܬܝܪܐܝܬ ܠܗ ܠܗܢܐ ܥܠܝܗܘܢ ܒܥܕܝܢ ܠܗ ܕܢܐܪܒ ܿ ܕܒܝܕ ܗܿܢܝܢ ܕܠܐ ܓܠܝܢ ܘܬܘܪܓܡܐ ܣܓܝܐܐ ܘܝܕܥܬܐ ܡܢ ܐܠܗܐ ܡܬܒܥܝܐ ܠܗܝܿܢ ܣܒܪܘ ܕܡܫܟܚܝܢ ܕܕܘܡ̈ܝܐ ܕܓܘܕܦ̈ܝܗܘܢ ܢܫܪܪܘܢܿ ܒܪܝܥܢܐ ܗܟܝܠ ܕܛܘܥܝܝ ܠܟ̈ܬܒܐ ܩܿܪܝܢ ܘܡܬܥܕܠܝܢ ܒܐܠܗܐ ܐܦ ܥܠ ܩܛܠܗ ܕܗܒܝܠ ܟܕ ܗܐ ܐܟܣܗ ܘܓܠܝܗܝ ܠܗ ܠܣܘܥܪܢܐ ܘܣܼܡ ܒܪܝܫܗ ܿ ܒܐܣܟ̈ܡܐ ܣܓܝ̈ܐܐ ܕܩܐܝܢ ܗܿܘ ܕܡܛܠ ܚܣܡܗ ܢܦܫܗ ܒܒ̈ܝܫܬܐ ܣܼܡ ܘܠܐܚܘܗܝ . ܡܕܡ ܠܐ ܣܓܦ ܐܢ ܓܝܪ ܐܬܩܒܠ ܥܠܘܗܝ ܗܿܘ ܕܒܢܟܠܐ ܩܿܛܠ ܢܐܡܪܘܢ ܕܡܝܐܝܬ ܗܿܘ ܡܕܡ ܕܨܒܝܢ ܿ ܐܢ ܕܝܢ ܐܦ ܐܟܣ ܐܦ ܡܬܼܚ ܥܠܘܗܝ ܙܘܥ ܘܢܘܪܼܐ ܬܟܝܒܐ ܘܐܡܝܢܐ ܕܒܠܘܛܬܐ ܪܒܬܐ ܘܡܥܠܝܬܐ ܚܒܫܗ ܿ ܐܝܟܢܐ ܠܐ ܗܘܐ ܛܒܐ ܗܘ ܿ ܗܿܘ ܕܠܗܿܘ ܡܕܡ ܕܒܝܫܐܝܬ ܐܣܼܬܥܠ ܣܼܢܐ ܘܐܣܼܠܝ ܘܡܛܠ ܡܢܐ ܠܡ ܩܿܛܠ ܐܝܟ ܕܐܡܼܪ ܗܘܼ ܩܐܝܢ ܿ ܗܼܝ ܗܕܐ ܠܡ ܡܢ ܐܝܟܢܐ ܐܬܼܬ ܠܗ ܿ ܐܝܟܢܐ . ܕܠܘ ܟܬܒܐ ܠܐ ܐܡܼܪ . ܒܪܚܡܬ ܫܪܪܐ ܐܠܐ ܐܚܪܢܐ ܩܿܛܪܓ ܡܢ ܟܠܗ ܥܠܬܐ ܗܘ ܡܢ ܕܐܟܣ ܫܪܐ ܗܘ ܓܠܝܐܝܬ ܕܣܢܝܗܝ ܠܗ ܠܣܘܥܢܐ ܀ ܀ ܀
</p>
</div>
<div type="section" n="31">
<head type="editorial">31</head>
<p xml:lang="syr">

ܬܬܐܡܪ

<pb n="99"/>

ܕܝܢ ܕܡܛܠ ܫܪܒܐ ܓܠܝܐ ܕܚܣܡܐ ܘܕܛܢܢܐ ܕܒܨܒܝܢܗ ܐܫܬܟܼܚ ܠܗ ܠܩܐܝܢ ܒܝܕ ܡܩܪܒܢܘܬܐ ܕܩܘܪܒܢܗ ܕܐܣܬܠܝ . ܠܐ ܠܓܡܪ ܡܬܟܠܐ ܡܢ ܐܠܗܐ ܕܠܐ ܒܨܒܝܢܗ ܡܢ ܩܛܠܐ ܿ ܕܢܟܠܐ ܕܐܚܘܗܝ ܟܕ ܗܐ ܡܫܟܚ ܗܘܐ ܕܢܟܠܝܘܗܝ ܿ ܐܠܐ ܡܛܠ ܕܡܢ ܙܘܓܐ ܕܐܚ̈ܐ ܩܕܡ̈ܝܐ ܛܟܣܐ ܢܬܝܗܒ ܗܢܐ ܕܙܕܩ ܕܢܣܝܒܪܘܢ ܡܟܝܟܐܝܬ ܟܐܢ̈ܐ ܥܝܛܐ ܘܛܘܓܪܐ ܕܐܬܼܐ ܥܠܝܗܘܢ ܡܢ ܥܘ̈ܠܐ ܚܘܫܒܐ ܗܟܝܠ ܕܩܛܠܐ ܗܘܼ ܩܐܝܢ ܠܢܦܫܗ ܒܝܕ ܚܣܡܗ ܐܥܠ ܘܛܟܣܐ ܕܝܢ ܕܡܦܣܢܘܬܐ ܘܕܙܕܝܩܘܬܐ ܿ ܒܗܕܐ ܕܠܐ ܠܓܡܪ ܢܨܒܘܢ ܕܢܫܢܘܢ ܡܢܗ ܟܐܢ̈ܐ ܐܦܢ ܒܦܪ̈ܙܠܐ ܒܝܫ̈ܐ ܡܘܬܐ ܥܠܝܗܘܢ ܢܝܬܘܢ ܐܝܢܐ ܕܝܢ ܚܘܣܪܢܐ ܣܝܼܒܪ ܗܘ ܟܐܢܐ ܗܒܝܠ ܕܐܬܩܼܛܠ ܗܿܘ ܕܒܥܓܠ ܐܫܬܟܚ ܠܗ ܦܘܢܝܐ ܠܐܝܟܢܐ ܕܡܢ ܬܡܢ ܐܒܘܗܝ ܢܦܼܠ܆ ܐܢ ܓܝܪ ܗܼܘ ܚܣܼܪ ܕܢܦܩ ܡܢ ܦܪܕܝܣܐ ܣܓܝ ܗܢܐ ܐܬܝܬܪ ܕܠܗ ܠܦܪܕܝܣܐ ܩܿܒܠ ܿ ܙܕܩܐ ܗܘܬ ܕܝܢ ܐܦ ܐܚܪܢܝܐܝܬ ܕܟܢܐܢܐ ܠܘܩܕܡ ܢܩܪܘܒ ܠܡܘܬܐ ܿ ܕܛܝܒܘܬܐ ܗܘ ܪܒܬܐ ܠܒ̈ܢܝ ܐܢܫܐ ܡܢ ܐܠܗܐ ܿ ܐܠܨܐܝܬ ܕܝܢ ܘܐܦ ܐܕܡ ܩܕܡ ܕܢܚܫ ܚܼܙܐ ܿ ܕܟܕ ܢܼܣܒ ܒܐܚܪܢܐ ܛܥܡܬܐ ܕܓܙܪ ܕܝܢܗ ܕܐܠܗܐ ܢܐܼܠܦ ܐܦ ܒܗ ܒܢܣܝܢܐ ܓܙܪ ܕܝܢܐ ܘܢܙܕܗܪ ܡܢ ܚܛܗܐ . ܒܣܒܪܐ ܘܒܣܘܟܝܐ ܕܫܘܠܡܐ ܫܠܝܛ ܗܘܐ ܓܝܪ ܘܐܦ ܐܚܪܢܝܐܝܬ ܕܐܦܢ ܒܩܛܠܐ ܕܢܟܠܐ ܠܐ ܢܬܩܛܠ ܗܘܐ ܗܒܝܠ ܕܢܡܘܬ ܿ ܡܝܬܪ ܗܘ ܕܝܢ ܗܿܘ ܡܘܬܐ ܕܒܡܣܝܒܪܢܘܬܐ ܕܛܘܓܪܐ ܘܕܥܝܛܐ ܠܟܐܢܐ ܠܛܟܣܐ ܘܠܕܘܒܪܐ ܕܟܐܢܬܐ ܪܡܬܐ܇ ܘܠܬܚܘܝܬܐ ܘܠܕܡܘܬܐ ܕܗܿܢܘܢ ܕܡܛܠ ܕܚܠܬ ܐܠܗܐ ܘܡܛܠ ܟܐܢܘܬܗܘܢ ܗܼܝ ܗܕܐ ܨܒܝܢ ܕܢܣܝܒܪܘܢ ܀ ܀ ܀
</p>
</div>
<div type="section" n="32">
<head type="editorial">32</head>
<p xml:lang="syr">

ܘܐܢ ܕܝܢ ܘܐܦ ܠܛܘܦܢܐ ܐܝܟ ܕܒܥܪܝܪܝܐ ܗܘ ܠܡ ܿ ܗܢܿܘܢ ܕܡܠܬܢ ܠܘܩܒܠܗܘܢ ܗܝ ܢܥܕܠܘܢ ܕܒܝܫܐ ܗܿܘ ܕܠܩܘܒܠܐ ܕܒܕܝܗ ܕܡܢܝ ܥܒܕܝܢ ܿ ܐܢ . ܬܟܝܒܐܝܬ ܥܛܠܬ ܗܿܝ ܕܣܒܪܝܢ ܗܝܠܐ ܠܐܢܫܘܬܐ ܒܡܐܬܝܐ ܕܡ̈ܝܐ ܿܛܝܒܘܬܐ ܓܝܪ ܥܿܒܕܐ ܒܗܿܘܢ ܐܝܟ ܒܕܝܗܘ݀ܢ ܗܕܐ ܨܒܝܘܬܐ ܡܛܠ ܕܡܢ ܐܪ̈ܟܘܢܝܛܝܗܿ ܕܒܝܫܬܐ ܐܝܟ ܕܣܒܪܝܢ ܗܼܿܢܝܢ ܗܿܢܝܢ ܐܡܪܝܢ ܕܐܣܼܬܥܪ ܿ ܘܒܿܗ ܿ ܒܗܕܐ ܠܐ ܝܕܥܝܢ ܕܡܫܒܚܝܢ ܠܗܘܢ ܠܗܢܘܢ ܒܣܢܐܬܐ ܕܒܝܫ̈ܬܐ ܕܒܝܫܬܐ ܣܢܝܬ ܒܝܫ̈ܬܐ ܡܥܠܝܢ ܘܐܡܪܝܢ ܿ ܟܕ ܓܝܪ ܦܚܙܬܐ ܣܓܝܐܬܐ ܒܢ̈ܐ ܐܢܫܐ ܣܿܥܪܝܢ ܗܘ ܿ ܘܢܝܚܐ ܕܥܒܪ ܢܡܘܣܐ ܘܕܥܘܠܐ ܒܗܿܘ ܙܒܢܐ ܡܬܕܒܪ ܗܘܐ .ܕܡܛܠ ܗܕܐ ܐܡܼܪ ܐܠܗܐ ܕܠܐ ܬܥܡܪ ܪܘܚܝ ܒܒ̈ܢܝ ܐܢܫܐ ܗܢܿܝܢ ܡܛܠ ܕܒܣܪܐ ܐܢܘܢܿ ܐܝܟܢܐ ܡܣܬܒܪ ܕܒܝܫܐ ܐܝܬܘܗܝ ܗܘ ܕܡܫܝܓ ܒܝܫܬܐ ܕܦܚܙܘܬܐ ܒܡ̈ܝܐ ܿ ܐܢ ܓܝܪ ܡܬܚܙܐ ܗܢܐ ܕܣܼܢܐ ܢܝܚܐ ܘܪܓܬܐ ܕܠܒܪ ܡܢ ܢܡܘܣܐ . ܐܝܟܢܐ ܟܝ ܡܫܟܚ ܕܢܣܬܒܪ ܕܒܝܫܐ ܐܝܬܘܗܝ

<pb n="100"/>

ܐܠܐ ܐܡܿܪ ܕܒܥܪܝܪܝܐ ܗܘ ܠܡ ܗܢܐ ܣܘܥܪܢܐ ܟܕ ܡܬܚܙܝܐ ܕܡܪܚܡܢܘܬܐ ܗܝ ܕܠܩܘܒܠܐ ܗܕܐ ܕܗܿܘܼܬ ܒܥܪܝܪܝܘܬܐ ܗܘܬ ܓܝܪ ܪܒܬܐ ܗܕܐ ܕܠܓܡܪ ܠܐ ܢܕܚܠ ܘܢܟܠܐ ܠܗܿܢܘܢ ܕܒܚܦܙܘܬܐ ܣܓܝܐܬܐ ܘܒܪܓܬܐ ܕܠܐ ܡܫܘܚܬܐ ܡܚܒܠܝܢ ܗܘܘ ܟܝܢܗܘ݀ܢ ܘܣܓܝ ܝܬܝܪܐܝܬ ܗܿܢܘܢ ܬܠܡ̈ܝܕܘܗܝ ܕܡܢܝ ܿ ܗܟܢܐ ܒܙܕܩܐ ܡܬܥܕܠܝܢ ܗܘܘ ܿ ܘܠ ܐܢܫ ܡܢ ܕܗܿܘ ܕܡܛܠ ܕܠܐ ܨܒܿܐ ܕܢܪܕܐ ܗܘܐ ܠܗ ܗܿܘ ܐܠܗܐ ܥܠܬܐ ܕܚܘܒܠܗܘܢ ܕܗܿܢܘܢ ܕܒܦܚܙܘܬܐ ܐܝܬܝܗܘܢܿ ܠܗܿܢܘܢ ܓܝܪ ܕܟܠܗܘܢ ܥܬܝܕܝܢ ܗܘܘ ܿ ܕܚܿܕ ܚܕ ܒܟܝܢܗܘܢ ܢܡܘܬܘܢܿ ܐܢ ܬܟܝܒܐܝܬ ܥܡ ܟܠܗ ܓܢܣܗܘܢ ܥܛܐ . ܐܦ ܚܛܝܬܗܘܢ ܠܬܚܘܝܬܐ ܕܕܚܠܬܐ ܐܝܟܢܐ ܠܐ ܗܘܐ ܐܝܟ ܕܝܢܐ ܚܟܝܡ ܒܟܠ ܥܒܕܗ ܟܕ ܗܐ ܠܐ ܗܘܐ ܬܟܝܒܐܝܬ ܐܝܬܝܗܿ ܠܡܣܡ ܒܪܫܐ ܕܒܝܕ ܡ̈ܝܐ . ܐܠܐ ܓܼܙܪ ܠܘܩܕܡ ܚܘܪܩܢܐ ܕܫ̈ܢܝܐ ܡܐܐ ܘܥܣܪܝܢ ܕܒܗܝܢ ܩܒܘܬܐ ܡܬܬܩܢܐ ܗܘܬ ܿ ܠܫܘܠܛܢܐ ܕܬܝܒܘܬܐ ܿ ܕܗܿܢܘܢ ܕܚܿܙܝܢ ܘܫܿܡܥܝܢ ܿ ܘܩܕܡ ܥܼܒܕ ܡܦܩ ܒܪܘܚܐ ܚܠܦ ܓܙܪܕܝܢܗ ܘܗܝܕܝܢ ܡܛܠ ܕܙܟܐ ܥܝܕܐ ܕܚܛܗ̈ܐ ܠܕܚܠܬܐ ܕܠܘܚܡܐ . ܟܢ ܐܬܼܐ ܐܦ ܣܘܥܪܢܗ ܕܗܢܐ ܘܐܦ ܩܕܡܗ ܠܚܘܪܩܢܐ ܿ ܘܿܐܫܬܼܒܩ ܕܝܢ ܓܒܪܐ ܢܟܦܐ ܘܟܢܐܢܐ ܚܠܦ ܚܡܝܪܐ ܕܚܝ̈ܐ ܠܓܢܣܢܿ ܥܡ ܒܢܘ̈ܗܝ ܚܒ̈ܝܒܐ ܕܗܼܘ ܗܐܢ ܠܐ ܡܕܡ ܒܨܝܪ ܐܝܬܘܗܝ ܬܚܘܝܬܐ ܕܣܗܕܘܬܐ ܕܛܒܐ ܐܝܬܘܗܝ ܿ ܘܟܐܢܐ ܗܘ ܕܣܼܡ ܒܪܝܫܐ ܕܗܿܢܘܢ ܕܒܪ̈ܓܝܓܬܐ ܕܠܐ ܡܫܘܚܬܐ ܐܒܕܝܢ ܗܘܘ . ܕܐܢ ܘܐܦ ܠܗܿܢܘܢ ܕܡܬܦܚܙܝܢ ܗܘܘ ܟܼܠܐ ܘܫܬܩ ܘܠܟܐܢܐ ܕܐܬܢܟܦ ܐܚܼܒ ܘܢܛܪ . ܗܟܢ ܓܝܪ ܐܝܬܝܗܿ ܬܚܘܝܬܐ ܘܕܡܘܬܐ ܕܕܝܿܢܐ ܟܐܢܐ ܘܛܒܐ ܘܠܐ ܠܓܡܪ ܐܝܟ ܒܕܝܗ ܕܗܿܘ ܫܢܝܐ ܕܗܿܢܘܢ ܐܪ̈ܟܘܢܛܝܗܿ ܕܗܝܠܐ . ܗܿܝ ܕܠܐ ܐܝܬܝܗܿ ܀ ܀ ܀
</p>
</div>
<div type="section" n="33">
<head type="editorial">33</head>
<p xml:lang="syr">

ܗܕܐ ܓܝܪ ܕܐܡܼܪ ܐܠܗܐ ܕܠܐ ܬܥܡܪ ܪܘܚܝ ܒܐܢܫܿܐ ܗܿܢܘܢ ܕܐܝܬܝܗܘܢ ܒܣܪܐ . ܘܐܝܟ ܗܿܘ ܕܒܒܣܪܐ ܗܘ ܡܬܥܕܠ ܿ ܗܘ ܕܐܦ ܗܼܢܘܢ ܕܠܐ ܪܥܝܢܐ ܥܕܠܝܢ ܠܗ . ܙܕܩ ܗܘܐ ܠܗܘܢ ܐܝܟ ܫܪܒܗܘܢ ܣܟܠܐ ܿ ܕܢܚܛܦܘܢܗܿ ܠܡܠܬܐ ܐܝܟ ܕܡܢ ܛܒܐ ܐܬܐܡܼܪܬ ܿ ܗܿܢܘܢ ܕܝܢ ܠܝܬ ܠܗܘܢ ܢܡܐ ܢܥܒܕܘܢ ܟܕ ܓܝܪ ܕܝܠܗ ܐܢܝܢ ܬܪ̈ܬܝܗܝܢ ܠܗ݀ ܠܡܠܬܐ ܟܒܪ ܡܫܒܚܝܢ ܿ ܘܠܗ ܠܥܒܕܐ ܡܨܥܪܝܢ . ܘܠܗܿ ܕܝܢ ܠܡܠܬܗ ܐܢ ܢܩܒܠܘ݀ܢ ܕܗܘܿ ܕܐܡܼܪ ܕܐܝܬܝܗܘܢ ܒܣܪܐ ܿ ܐܠܐ ܠܐ ܗܘܐ ܡܢ ܐܣܟܡܐ ܡܝܬܪܐ ܣܒܪܝܢ . ܥܠܘܗܝ ܕܬܪܝܨܐܝܬ ܐܡܼܪ ܿ ܠܐ ܗܘܐ ܓܝܪ ܒܒܣܪܐ ܡܬܥܕܠ ܗܘ ܕܗܼܘ ܡܢܗ ܘܠܗ ܕܢܣܥܘܢ ܡܕܡ ܠܐ ܡܫܟܚ ܿ ܐܠܐ ܡܛܠ ܕܒܟܠܡܕܡ ܠܪܥܝܢܗܘܢ ܕܥܿܟܘ ܗܘܘ ܿ ܘܟܠ ܡܕܡ ܠܒܣܪܗܘܢ ܒܝܕ ܪ̈ܓܝܓܬܐ ܡܢܝܚܝܢ ܘܡܚܕܝܢ ܗܘܘ ܘܠܐ ܠܓܡܪ ܕܒܪܘܗܝ ܠܗܢܐ ܠܥܘܕܪܢܗ ܿ ܐܠܐ ܐܬܪܡܝܘ ܠܗ ܕܐܝܟ ܕܡܢ ܫܩܝܦܐ ܢܣܬܚܦ ܘܢܦܠ ܘܫܚܠܦܘ ܚܘܫ̈ܒܝܗܘܢ ܠܚܫ̈ܘܗܝ ܕܦܓܪܐ . 

<pb n="101"/>

ܘܐܢ ܕܝܢ ܥܕܟܝܠ ܚܿܙܝܢ ܐܢܚܢܢ ܚܫ̈ܝܗܿ ܕܪܓܬܐ . ܕܠܒ̈ܢܝ ܐܢܫܐ ܠܒܝܟܝܢ ܿ ܠܐ ܗܟܝܠ ܢܣܒܪ ܕܣܪܝܩܐܝܬ ܡܣܡ ܒܪܫܐ ܗܘ ܥܠ ܗܿܢܘܢ ܐܬܐ ܐܢ ܡܣܡ ܒܪܝܫܐ ܘܠܐ ܗܘܐ ܒܛܝܠܘܬܼܐ ܪܒܬܐ ܕܐܠܗܐ . ܘܠܐ ܕܢܩܪܝܘܗܝ ܝܕܥ ܓܝܪ ܕܡܠܝܐܝܬ ܕܥܟܐ ܗܘܬ ܡܢ ܒܢ̈ܝ ܐܢܫܐ ܙܗܝܘܬܐ ܘܢܟܦܘܬܐ ܐܠܘ . ܗܕܐ ܬܚܘܝܬܐ ܚܫܚܐܝܬ ܿ ܘܐܠܨܐܝܬ ܠܐ ܐܬܣܝܡܬ ܩܕܡܝܗܘܢ ܘܬܘܒ ܿ ܕܝܢ ܡܢ ܓܒܪܐ . ܙܕܝܩܐ ܓܢܣܢ ܐܬܚܕܬ ܘܓܠܝܐ ܗܝ ܗܕܐ ܕܣܘܓܐܐ ܡܢܗ ܕܗܢܐ . ܠܗܢܘܢ ܒܢ̈ܝ ܐܢܫܐ ܕܡܢ ܒܬܪܗ ܥܘܕܪܢܐ ܐܬܦܪܢܣ ܡܢ ܐܠܗܐ . ܘܝܬܝܪܐܝܬ ܠܗܢܘܢ ܕܒܗܿܘ ܙܒܢܐ ܕܥܕܟܝܠ ܒܢܝܢܬܗܘܢ ܚܫܐ ܚܕܬ ܗܘܐ ܿ ܘܛܠܐ . ܘܐܠܘ ܕܝܢ ܠܐ ܓܼܕܫ ܘܐܦܠܐ ܐܠܗܐ ܡܕܡ ܕܙܕܩ ܠܗ ܥܒܕ ܗܘܐ . ܀ ܀ ܀
</p>
</div>
<div type="section" n="34">
<head type="editorial">34</head>
<p xml:lang="syr">

ܗܼܝ ܗܿܝ ܕܝܢ ܗܕܐ ܡܠܬܝ ܐܦ ܥܠ ܣܕܘܡ̈ܝܐ ܕܕܡ ܟܕ ܥܠ ܡܕܡ ܕܕܡܐ ܗܘ . ܗܼܢܝܢ ܒܗܿܢܝܢ ܢܐܡܪ ܢܠܐܐ ܘܢܡܐܢ ܠܗܿܘ ܕܩܿܪܐ ܒܟܠ . ܕܘܟܐ ܓܝܪ ܐܡܬܝ ܕܒܣܓܝ ܪܥܝܢܐ ܢܬܪܟܢ ܘܢܦܠ ܡܢ ܚܫܘܒ̈ܐ ܕܟܝܢܗ ܿ ܘܒܕܘܒܪ̈ܐ ܒܝܫ̈ܐ ܒܨܒܝܢܗ ܬܚܝܬ ܚܫ̈ܐ ܢܣܬܚܦ ܿ ܐܝܟ ܕܐܬܚܒܠ ܠܗ ܟܝܢܗ ܿ ܐܠܗ ܗܘ ܕܒܛܝܠ ܠܗ ܥܠ ܒܢ̈ܝ ܐܢܫܐ . ܬܟܣ ܘܡܒܛܠ ܗܿܢܝܢ ܕܕܠܐ ܒܙܕܩܐ ܡܣܬܥܪܢ ܘܠܘܩܕܡ ܠܗܘܢ ܠܗܿܢܘܢ ܡܥܕܪ ܗܿܢܘܢ ܕܒܕܘܒܪ̈ܐ ܣܪ̈ܝܚܐ . ܕܠܐ ܙܕܩܝܢ ܐܬܩܕܡܼܘ ܐܬܠܒܼܟܘ ܿ ܕܫܘܠܡܐ ܚܪܝܦܐ ܘܬܟܝܒܐ ܕܥܘܡܪܗܘܢ ܒܝܫܐ ܒܛܝܒܘܬܐ ܝܿܗܒ ܠܗܘܢܿ ܘܟܢ ܐܦ ܠܗܿܢܘܢ ܕܡܢ ܒܬܪܟܢ ܿ ܟܡܘܢ ܘܡܟܦ ܒܗܿ ܒܬܚܝܘܬܐ ܘܠܕܠܝ̈ܠܐ ܕܨܿܒܝܢ ܡܬܪܐܐ ܘܡܪܒܐ ܠܕܚܠܬܐ ܕܝܠܗ ܘܐܦ ܠܐ ܠܗܢܿܘܢ ܕܠܐ ܡܬܛܦܝܣܝܢ ܿ ܝܗܒ ܥܠܬܐ ܕܡܫܬܐܠܢܘܬ ܕܒܘܠܝܬܐ ܠܡܦܩ ܒܪܘܚܐ ܕܣܘܥܪ̈ܢܝܗܘܢ . ܐܝܟܐ ܗܟܝܠ ܕܕܐܣܝܘܬܐ ܐܢܝܢ ܗܿܢܘܢ ܕܡܣܬܥܪܢ ܡܢ ܨܒܝܢܐ ܕܥܒܘܕܝܗܝܢ . ܘܠܐ ܗܘܐ ܠܪܫܢܘܬܐ ܕܣܪܝܚܘܬܐ ܕܕܠܐ ܒܙܕܩܐ ܢܦܠܘ ܐܚܪܢܐܝܬ ܪܕܐ ܠܗܘܢ ܒܒܛܝܠܘܬܗ ܕܥܠܝܗܘܢ ܘܕܢܚܘܢ ܘܢܬܚܫܚܘܢ ܒܡܦܪܝܢܘܬܐ ܘܒܝܘܒܠܐ ܡܦܣ ܘܒܐܣܟܡܐ ܐܚܪܢܐ ܐܝܢܐ ܕܗܿܘ ܕܥܗܢ ܠܗܘܢ ܕܢܓܗܘܢ ܘܢܬܦܠܛܘܢ ܡܢ ܒܝܫ̈ܬܐ ܥܿܒܕ ܠܗܘܢ ܀ ܀ ܀ 
</p>
</div>
<div type="section" n="35">
<head type="editorial">35</head>
<p xml:lang="syr">

 ܗܢܿܘܢ ܓܝܪ ܕܡܢ ܒܬܪ ܛܘܦܢܐ ܡܬܦܪ̈ܣܢܐ ܕܡܓܕܠܐ ܕܥܿܒܕܐ ܕܐܝܕܝ̈ܐ ܘܐܘܘܪܚܐ ܕܡܣܩܬܐ ܕܠܫܡܝܐ ܐܬܚܼܫܒܘ ܕܢܡܘܫܘܢ ܘܒܣܓܝ ܒܗܿ ܒܡܫܝܚܢܘܬܗܘܢ ܪܕܘ ܿ ܠܐ ܡܬܥܛܝܢ ܒܡܣܡ ܒܪܝܫܐ ܿ ܐܝܬܝܗܿ ܗܘܬ ܓܝܪ ܡܪܚܘܬܗܘܢ ܕܠܐ ܪܥܝܢܐ ܿ ܠܐ ܗܘܐ ܕܝܢ ܒܚܫ̈ܐ ܕܪ̈ܓܝܓܬܐ ܟܝܢܗܘܢ ܚܒܼܠܘ ܗܘܘ ܿ ܒܚܟܡܬܗ ܕܝܢ ܕܗܿܘ ܕܒܛܝܠ ܠܗ ܥܠܝܗܘܢ ܐܬܥܼܕܪܘ ܒܝܕ ܡܣܡ ܒܪܫܐ ܕܩܒܼܠܘ ܚܕ ܚܕ ܓܝܪ ܡܢܗܘܢ ܒܠܫܢܐ ܐܚܪܢܐ ܠܘܬ ܚܒܪܗ ܐܬܚܼܙܝ ܿ ܘܐܘܝܘܬܐ ܘܫܠܡܘܬܐ ܕܡܡܠܠܗܘܢ݀ ܗܿܘ ܕܠܣܘܓܦܢܗܘܢ ܗܘܐ ܐܪܦܝܘ ܿ ܘܐܒܗ̈ܐ ܕܥܡ̈ܡܐ ܐܢܫ ܐܢܫ ܡܢܗܘܢ ܟܠܗܘܢ ܗܘܘ ܿ ܕܦܘܪܫܢܐ ܕܡܢ ܚܕ̈ܕܐ . ܩܛܝܪܐܝܬ ܢܣܒܼܘ 

<pb n="102"/>

ܒܝܕܥܬܐ ܕܠܫܢܐ ܝܚܝܕܝܐ ܕܠܚܕ ܕ ܡܢܗܘܢ ܡܢܐܠܗ . ܐܬܝܼܗܒ ܒܗܿܝ ܓܝܪ ܘܬܘܒ ܠܐ ܡܫܘܬܦܝܢ ܗܘܘ ܠܚܕ ܠܫܢܐ ܗܐܘ ܦܘܪܫܢܐ ܠܟܠܗܘܢ ܘܗܟܢܐ ܒܠܚܘܕ ܩܒܠܘ ܡܣܡ ܒܪܫܐ ܐܝܟ ܕܟܡܐ ܕܒܥܢܝܢܐ ܕܥܡ ܚܕ̈ܕܐ ܬܘܒ ܠܐ ܢܬܒܣܡܘܢ ܕܒܗ ܠܐ ܟܐܢܢܐܝܬ ܐܬܚܝܚܘ ܿ ܘܗܢܿܝܢ ܕܝܢ ܕܡܢ ܒܬܪܟܢ ܒܣܘܓܐܐ ܐܬܥܕܪܘ ܗܟܢܐ ܗܟܝܠ ܐܠܗܐ ܒܚܟܡܬܗ ܐܦ ܒܝܕ ܗܿܢܝܢ ܕܣܿܐܡ ܒܪܫܐ ܒܟܠ ܕܘܟܐ ܡܥܕܪ ܘܦܿܪܩ ܿ ܘܦܐ ܡܫܚܢܘܬܐ ܘܚܡܪܚܘܬܐ ܕܗܢܿܘܢ ܕܚܿܛܝܢ ܒܛܝܠܘܬܗ ܡܿܦܢܐ ܐܦ ܕܝܠܗܘܢ ܕܗܿܢܘܢ ܘܕܗܢܿܘܢ ܕܒܬܪܟܢ ܒܡܕܒܢܪܘܬܗ ܕܝܠܗ ܀ ܀ ܀
</p>
</div>
<div type="section" n="36">
<head type="editorial">36</head>
<p xml:lang="syr">

ܗܼܘ ܕܝܢ ܡܢܝ ܐܢ ܢܬܚܘܐ ܕܗܼܢܝܢ ܗܿܢܝܢ ܘܕܐܝܟ ܗܿܢܝܢ ܕܠܗܿܝ ܒܝܫܬܐ ܕܡܢܗ ܐܬܼܒܕܝܬ ܚܿܫܒ ܠܗܝܢ ܐܡܿܪ ܚܠܦܝܗܿ ܘܫܩܼܠ ܛܥܢܗܿ ܚܝܠܬܢܐܝܬ ܕܗܕܐ ܡܬܚܙܐ ܕܗܼܝ ܡܕܒܪܢܘܬܐ ܕܬܕܡܘܪܬܐ ܕܐܝܟ ܕܡܢܗ ܗܝ ܠܡ ܠܗܿܝ ܕܠܐ ܐܝܬܝܗܿ ܝܗܒܼ ܠܗܿ ܿ ܘܡܝܬܪܐ ܗܘܬ ܠܗܿ . ܐܠܘ ܓܠܝܐܝܬ ܗܘܐ ܗܘܐ ܐܝܙܓܕܗ ܘܝܬܝܪܐ ܠܗܿ ܠܗܕܐ ܘܗܢܿܝܢ ܕܡܝܬܪܘܬܐ ܡܣܗܕ ܗܘܐ ܥܠܝܗܿ ܿ ܡܢ ܗܕܐ ܕܢܣܒܪ ܕܒܣܪ ܠܗܿ ܘܩܪܐ ܠܗܿ ܒܝܫܬܐ ܘܒܟܠ ܕܘܟܐ ܒܡ̈ܠܘܗܝ ܗܿܢܝܢ ܩܕܡ̈ܬܝܐ ܘܚܝܠܬܢܘܬܐ ܘܕܚܟܡܬܐ ܠܗ ܝܿܗܒ ܀ ܀ ܀
</p>
</div>
<div type="section" n="37">
<head type="editorial">37</head>
<p xml:lang="syr">

ܡܢܐܢ ܕܝܢ ܡܫܟܚ ܕܢܐܡܪ ܥܠ ܗܿܢܝܢ ܬܕܡܪ̈ܬܐ ܕܒܡܨܪܝܢ ܕܒܡܣܥܬ ܬܪܝܗܘܢ ܕܗܢܿܘܢ ܕܠܘܩܒܠ ܚܕ̈ܕܐ ܩܝܡܝܢ ܗܘܘ ܿ ܡܘܫܐ ܘܦܪܥܘܢ ܒܨܒܝܢܗܘܢ ܘܠܐ ܗܘܐ ܒܚܝܠܐ ܕܣܘܥܪ̈ܢܝܗܘܢ ܪܡ ܗܘܐ ܓܝܪ ܘܡܥܠܝ ܡܘܫܐ . ܡܢ ܦܪܥܘ݀ܢ ܗܟܢܐ ܕܐܠܗܐ ܢܣܬܒܪ ܕܐܝܬܘܗܝ ܕܝܠܗ ܿ ܐܝܢܐ ܟܝ ܡܢ ܗܿܢܝܢ ܐܡܼܪ ܕܡܢ ܐܝܿܕܐ ܡܢ ܗܿܢܝܢ ܬܪܬܝܢ ܪ̈ܫܢܘܬܐ ܕܡܢܗ ܐܫܬܼܡܗ ܕܐܫܬܕܪ ܠܡܐ ܟܝ ܥܠ ܦܪܥܘܢ ܕܡܢ ܛܒܐ ܗܘ ܿ ܡܛܠ ܕܐܦ ܠܐܪܟܘܢܛܝܗ݀ ܕܗܝܠܐ ܡܟܬܒ ܕܝܬܩܐ ܥܬܩܬܐ ܗܘ ܕܒܟܠܗܝܢ ܠܦܪܥܘܢ ܕܡܐ ܒܪܥܝܢܗ ܿ ܐܟܙܢܐ ܓܝܪ ܕܗܼܘ ܐܡܪ ܗܘܐ ܕܠܐ ܝܕܥܢܐ ܠܡܪܝܐ ܿ ܗܟܢܐ ܘܐܦ ܗܢܐ ܒܝܕ ܗܿܢܝܢ ܕܒܕܐ ܡܪܫܥ ܘܡܬܟܼܣܣ ܕܠܐ ܕܝܥ ܡܠܝܐܝܬ ܠܡܪܝܐ ܕܒܪܘܫܥܐ ܚܿܫܒ ܗܿܢܝܢ ܣܘܥܪ̈ܢܐ ܕܬܕܡܘܪܬܐ ܕܡܢܗ ܠܒܝܫܬܐ ܐܝܟ ܗܘܿ ܕܥܡܗ ܕܦܪܥܘܢ ܡܬܚܡܬ ܡܛܠ ܚܘܪܪܗܘܢ ܕܒܟܐܢܘܬܐ ܕܥܒܪ̈ܝܐ ܐܘ ܗܟܝܠ ܡܛܠ ܕܒܥܘܠܐ ܠܗܿܢܘܢ ܒܢ̈ܝ ܚܐܪ̈ܐ ܡܫܥܒܕ ܗܘܐ . ܘܠܩܘܫܝܐ ܣܓܝܐܐ ܕܪܥܝܢܐ ܐܨܛܠܝ ܦܪܥܘ݀ܢ ܡܣܼܬܒܪ ܐܝܟ ܡܠܬܗܕܗܿܘ ܕܙܕܩ ܠܛܒܐ ܿ ܐܘ ܐܢ ܡܕܡ ܐܝܟ ܗܟܢܐ . ܡܢ ܗܿܘ ܫܢܝܐ ܠܐ ܢܬܐܡܪ ܡܢ ܩܛܝܪ ܐܠܨܐ ܗܝ ܕܡܘܫܐ ܥܼܒܕܐ ܕܐܠܗܐ ܐܝܬܘܗܝ ܗܟܢܐ ܓܝܪ ܐܦ ܫܪܝܪܐܝܬ ܐܝܬܝܗܿ ܠܐ ܗܘܐ ܐܝܟ ܫܢܝܘܬܗ ܕܗܿܘ ܿ ܐܠܐ ܐܟܘܬܗ ܕܛܟܣܐ ܕܕܚܠܬ ܐܠܗܐ ܕܒܗ ܠܝܬ ܡܕܡ ܒܫܘܝܘܬܐ ܒܐܝܬܘܬܐ ܕܠܩܘܒܠܐ ܕܡܣܬܒܪ ܕܡܬܟܬܫ ܥܡ ܐܠܗܐ ܐܢ ܕܝܢ ܗܟܝܠ ܡܘܫܐ ܠܐܠܗܐ ܙܕܩ ܓܠܝܐܝܬ ܿ ܐܠܗܐ ܗܘ ܗܿܘ ܕܥܠ ܡܨܪܝܐ ܗܿܢܝܢ ܡܚܘ̈ܬܐ ܐܝܼܬܝ 

<pb n="103"/>

ܠܐ ܗܘܐ ܡܛܠ ܪܘܓܙܐ ܕܠܐ ܒܘܠܝܬܐ ܿ ܐܠܐ ܠܡܠܦܢܘܬܐ ܘܠܬܪܒܝܬܐ ܕܒܕܚܠܬ ܐܠܗܐ ܕܓܢܣܐ ܒܪ ܚܐܪ̈ܐ ܗܘ ܕܣܓܝ ܒܥܪܝܪܐܝܬ ܫܥܒܕܘܗܝ ܗܘܘ ܒܥܒܕܘܬܐ ܡܨܪ̈ܝܐ ܀ ܀ ܀ 
</p>
</div>
<div type="section" n="38">
<head type="editorial">38</head>
<p xml:lang="syr">

ܡܢܐ ܗܟܝܠ ܗܪܟܐ ܥܿܒܕ ܗܘ ܡܢܝ ܠܡܐ ܟܝ ܬܪ̈ܬܝܗܝܢ ܡܢܘ̈ܬܐ ܢܣܒ ܿ ܘܝܗܒ ܠܗܝܢ ܠܗܝܠܐ ܒܡܘܗܒܬܗ ܪܒܬܐ ܐܝܟ ܕܒܟܠܙܒܢ ܐܝܬܘܗܝ ܠܘܬܗܿ ܘܒܐܝܢܐ ܐܣܟܡܐ ܗܿܢܝܢ ܪ̈ܘܪܒܐܝܬ ܡܬܟܬܫܢ ܥܡ ܚܕ̈ܕܐ . ܢܣܬܒܪܢ ܕܡܢ ܚܕܐ ܐܝܬܝܗܝܢ ܡܢܬܐ ܐܝܟ ܕܗܼܘ ܐܡܼܪ ܠܐ ܗܘܐ ܓܝܪ ܒܨܢܥܬܐ ܕܛܒܐ ܐܝܟ ܕܢܐܡܪ ܐܢܫ ܕܡܝܐܝܬ ܗܪܟܐ ܗܝܠܐ ܡܢܗܿ ܘܒܗܿ ܡܫܬܚܩܐ ܗܘܬ ܿ ܒܪܡ ܕܝܢ ܘܐܢ ܢܫܝܚ ܗܘ ܗ݀ܘ ܕܗܼܝ ܗܕܐ ܢܐܡܪ ܕܩܛܠܐ ܘܡܘܬܐ ܘܚܘܒܠܐ ܘܫܘܚܠܦܐ ܕܡ̈ܐ ܕܠܕܡܐ ܘܡܐܬܝܗ ܕܒܪܕܐ ܘܡܦܩܗ ܕܚܠܘܛܐ ܕܟܠ ܓܢܣ . ܢܣܬܒܪܢ ܕܒܚܘܫܒܐ ܘܒܘܕܬܕܗ ܕܛܒܐ ܠܘܩܒܠ ܒܢ̈ܝ ܐܢܫܐ ܐܬܙܝܼܥ ܿ ܘܐܢ ܕܝܢ ܥܠ ܗܿܢܝܢ ܐܦ ܠܐ ܒܚܕܐ ܒܛܝܠ ܗܘܐ ܠܗ ܿ ܐܿܠܐ ܗܼܝ ܗܿܝ ܡܢܗ݀ ܘܒܗܿ ܗܝܠܐ ܠܩܘܒܠܗ݀ ܡܬܙܝܥܐ ܗܘܬ . ܐܝܟܢܐ ܗܝ ܕܒܝܕ ܐܪ̈ܟܘܢܝܛܗ ܐܬܦܪܣܼܬ ܫܘܕܠܐ ܕܢܦ̈ܫܬܐ ܕܡܢ ܠܥܠ ܒܬܘܩܢܗ ܕܦܓܪܐ ܐܝܟܢܐ ܕܟܬܒܗ ܕܗܿܘ ܐܘ ܕܐܢܫ ܡܢ ܕܝܠܗ ܡܟܬܒ ܿ ܘܗܢܐ ܟܘܠܗ ܐܨܛܢܼܥܬ ܠܗ ܠܛܒܐ ܬܘܒ ܗܕܐ ܛܥܬܗܿ ܘܠܐ ܝܼܕܥܬ ܐܝܟܢܐ ܩܫܝܐܝܬ ܢܦܫܗܿ ܡܘܒܕܐ ܘܡܚܒܠܐ . ܡܢܘ ܗܘܐ ܕܝܢ ܟܝ ܗܿܘ ܕܩܐܡ ܗܘܐ ܚܠܦ ܡܢܬܗ ܕܡܘܫܐ ܿ ܐܠܘ ܓܝܪ ܬܪ̈ܬܝܗܝܢ ܡܢܘ̈ܬܐ ܡܚܘ̈ܬܐ ܕܕܡܝܢ ܐܟܚܕܐ ܡܩܒܠܢ ܗܘܝ ܟܒܪ ܐܝܟ ܫܢܝܘܬܗ ܕܗܿܘ ܕܦܝܣܐ ܐܝܬܘܗܝ ܗܘܐ ܗܢܐ ܡܣܡ ܒܪܥܝܢܐ ܕܗܿܝ ܠܘܩܒܠ ܢܦܫܗܿ ܗܝܠܐ ܒܫܘܠܛܢܐ ܣܿܥܪܐ ܗܘܬ ܿ ܘܐܢ ܕܝܢ ܟܕ ܡܨܪ̈ܝܐ ܒܡܚܘ̈ܬܐ ܒܠܥܝܢ ܗܘܘ ܥܒܪ̈ܝܐ ܕܠܐ ܢܟܝܐ ܘܕܠܐ ܡܚܘܬܐ ܡܠܝܐܝܬ ܡܬܢܛܪܝܢ ܗܘܘ ܡܢܘ ܗܘܐ ܗܿܘ ܕܒܗܕܐ ܟܠܗ݀ ܚܟܡܬܗ ܘܚܦܝܛܘܬܐ ܕܒܛܝܠܘܬܐ ܩܿܐܡ ܗܘܐ ܚܠܦ ܓܒܐ ܕܥܒܪ̈ܝܐ ܠܡܐ ܟܝ ܗܼܝ ܒܝܫܬܐ ܐܘ ܐܝܟ ܕܡܥܕܒܢ ܕܐܝܟ ܠܪ̈ܣܐ ܢܐܡܪܘܢ ܕܐܪ̈ܟܘܢܛܝܗܿ ܕܗܕܐ ܡܕܝܢ ܝܕܝܥܐ ܗܝ ܐܦ ܒܝܫܬܐ ܕܬܫܘܙܒ ܘܕܬܚܒܠ ܘܕܬܢܛܪ ܘܕܬܟܐ ܘܕܬܥܕܪ ܘܕܬܣܓܦ . ܘܓܠܝܐ ܗܝ ܕܐܝܟܢܐ ܕܬܪ̈ܬܝܗܝܢ ܝܕܥܐ ܒܦܘܪܫܢܐ ܡܣܬܒܪܐ ܒܘܠܝܬܐ ܕܗܼܢܝܢ ܗܿܢܝܢ ܥܒܕܐ ܕܒܚܘܫܒܐ ܓܡܝܪܐ ܡܬܚܫܚܐ ܘܟܐܢܘܬܐ ܝܕܥܐ ܕܡܛܠ ܗܕܐ ܥܠ ܥܒܪ̈ܝܐ ܐܘ ܐܝܟ ܕܕܝܠܗ ܐܢܘ݀ܢ ܐܘ ܐܝܟ ܕܒܥܘܠܐ ܒܩܛܝܪܐ ܕܒܝܪܝܢ ܗܘܘ ܚܣܼܬ ܥܠܝܗܘܢ ܿ ܘܥܠ ܡܨܪ̈ܝܐ ܟܝ ܐܘ ܐܝܟ ܕܠܐ ܗܘܐܕܝܠܗܿ ܐܢܘܢ ܐܘ ܐܝܟ ܕܒܥܘܠܐ ܒܩܛܝܪܐ ܕܒܪܝܢ ܗܘܘ ܿ ܠܐ ܚܣܼܬ ܥܠܝܗܘܢ ܘܐܢ ܕܝܢ ܕܬܚܘܣ ܐܝܬ ܗܘܐ ܠܗܿ . ܐܝܬ ܗܘ ܠܗܿ ܟܝ ܘܐܦ ܚܘܣܢܐ ܿ ܘܐܝܬ ܗܘ ܠܗܿ ܐܦ ܪ̈ܚܡܐ ܿ ܘܐܝܬ ܗܘ ܠܗܿ ܐܦ ܡܪܚܡܢܘܬܐ ܘܐܝܟ ܐܝܬܝܗܿ ܗܝ ܪܫܝܘܬܗܿ ܕܒܝܫܘܬܐ ܕܠܐ ܠܡ ܡܫܘܬܦܐ ܕܒܝܫܘܬܐ ܕܠܐ ܠܡ ܡܫܘܬܦܐ ܘܐܦܠܐ ܒܚܕ ܚܘܫܒܐ 

<pb n="104"/>

ܘܝܕܥܬܐ ܿ ܐܢ ܥܠ ܥܒܪ̈ܝܐ ܘܠܘܩܒܠ ܡܨܪ̈ܝܐ ܐܬܙܝܥܼܬ ܿ ܘܐܝܟ ܗܘܿ ܕܡܣܬܒܪܐ ܕܚܦܝܛܘܬܐ ܣܓܝܐܬܐ ܕܫܘܠܛܢܗܿ ܚܘܼܝܬ ܗܝ ܗܝܠܐ ܠܚܕܘܪ̈ܐ ܕܒܟܐܢܘܬܐ ܕܥܒܪ̈ܝܐ ܿ ܘܗܕܐ ܟܘܠܗܿ ܕܠܐ ܗܘܐ ܒܠܚܘܕ ܡܥܕܪܢܝܬܐ ܐܠܐ ܐܦ ܟܐܢܬܐ ܡܬܚܙܝܐ ܀ ܀ ܀
</p>
</div>
<div type="section" n="39">
<head type="editorial">39</head>
<p xml:lang="syr">

ܘܐܢ ܕܝܢ ܟܠܗ݀ ܨܒܘܬܐ ܠܒܠܝܠܘܬܐ ܘܠܫܓܡܗܿ ܕܠܐ ܒܛܟܣܐ ܕܗܝܠܐ ܢܣܝܡܝܗܿ ܐܝܟܢܐ ܕܠܓܡܪ ܐܦܠܐ ܡܕܡ ܡܢ ܗܿܢܝܢ ܕܣܿܥܪܐ ܝܿܕܥܐ . ܠܐ ܡܟܝܠ ܗܿܢܘܢ ܐܪ̈ܟܘܢܛܝܗܿ ܕܗܝܠܐ ܡܣܬܒܼܪܝܢ ܕܣܿܥܪܝܢ ܡܕܡ ܒܝܫܬܐ ܘܠܘܩܒܠ ܒܢ̈ܝ ܐܢܫܐ ܡܬܒܐܫܝܢ ܒܚܘܫܒܐ ܀ ܀ ܀ 
</p>
</div>
<div type="section" n="40">
<head type="editorial">40</head>
<p xml:lang="syr">

ܒܪܡ ܕܝܢ ܢܒܥܐ ܬܘܒ ܕܒܐܝܢܐ ܐܣܟܡܐ ܒܛܝܠܘܬܐ ܚܦܝܛܬܐ ܘܡܫܡܠܝܬܐ ܐܣܬܼܩܒܠ ܥܠ ܥܒܪܗܝܐ ܐܝܟܢܐ ܕܐܦܠܐ ܚܕܐ ܚܝܘܬܐ ܕܝܠܗܘܢ ܕܠܐ ܡܠܬܐ ܚܕ ܟܡܐ ܒܪ ܐܢܫܐ ܒܗܢܐ ܟܠܗ ܓܕܫܐ ܕܡܚܘܬܐ ܘܣܩܘܒܠܐ ܕܨܒܘܬܐ ܢܦܠܼܬ ܿ ܘܡܢܘ ܗܿܘ ܕܐܝܟ ܫܘܪܐ ܚܦܝܛܐܝܬ ܠܡܢܬܐ ܕܥܒܪ̈ܝܐ ܡܠܝܐܝܬ ܕܠܐ ܢܟܝܢܐ ܘܕܠܐ ܣܘܓܦܢܐ ܡܢ ܡܚܘ̈ܬܐ ܕܥܠ ܡܨܪ̈ܝܐ ܢܛܪ ܗܘܐ ܗܼܢܝܢ ܓܝܪ ܒܠܝܠܘܬܐ ܘܫܓܡܐ ܕܠܐ ܒܙܕܩܐ ܠܐ ܡܒܕܩܢ ܿ ܐܠܐ ܒܛܝܠܘܬܐ ܚܦܝܛܬܐ ܘܚܟܝܼܡܬ ܒܟܠ . ܟܕ ܓܝܪ ܒܡܨܥܬܗܿ ܕܡܨܪܝܢ ܥܒܪ̈ܝܐ ܐܝܬܝܗܘܢ ܗܘܘ ܿ ܘܒܗܿ ܥܡܪܝܢ ܗܘܘ ܐܝܟܢܐ ܐܢܫ ܢܣܒܪ ܕܒܫܓܡܐ ܒܠܝܠܐ ܠܘܬ ܗܢܿܝܢ ܐܝܡܡܐ ܗ݀ܘܼܐ ܗܘܐ . ܘܠܘܬ ܡܨܪ̈ܝܐ ܠܠܝܐ . ܘܟܕ ܬܘܒ ܚܕ ܐܝܬܘܗܝ ܪܕܝܗ ܕܢܗܪܐ ܿ ܐܝܟܢܐ ܐܢܫ ܢܣܝܡ ܕܒܓܕܫܐ ܐܝܢܐ ܕܗܼܘ ܿ ܐܘ ܒܒܠܝܠܘܬܐ ܕܠܐ ܛܟܣܐ ܠܘܬ ܗܿܢܝܢ ܢܬܢܛܪ ܟܝܢܗܘܢ ܕܡ̈ܝܐ ܘܠܘܬ ܡܨܪ̈ܝܐ ܢܫܬܚܠܦ ܐܦ ܓܘܢܗܘܢ ܐܦ ܕܡܘܬܗܘܢ ܠܕܡܐ ܐܠܘ ܓܝܪ ܡܒܘ̈ܥܐ ܐܝܬܝܗܘܢ ܗܘܘ ܡܦܪ̈ܫܐ ܗܘ ܦܣܩܗ ܕܚܘܫܚܐ ܐܝܬ ܗܘܐ ܠܗ ܕܘܟܬܐ ܕܢܕܒܪ ܡܢ ܕܬܣܬܒܪ ܕܒܒܛܝܠܘܬܐ ܚܦܝܛܬܐ ܘܚܟܝܡܬܐ ܗܿܢܝܢ ܓܕܫܢ ܗܘܝ ܘܐܝܟܢܐ ܕܝܢ ܠܐ ܓܠܝܐ ܗܝ ܗܕܐ ܘܣܓܝ ܚܦܝܛܘܬܐ ܡܬܚܙܝܐ ܒܗܿ ܿ ܡܐ ܕܟܕ ܗܘܼܝܘ ܟܕ ܗܼܘ ܪܕܝܗ ܕܢܗܪܐ ܠܡܨܪ̈ܝܐ ܕܡܐ ܐܝܬܘܗܝ ܗܘܐ ܿ ܘܠܥܒܪ̈ܝܐ ܡܗܝܐ ܐܝܟ ܟܝܢܗ ܿ ܟܕ ܢܛܝܪܐ ܕܡܘܬܗ ܿ ܘܗܟܢܐ ܘܐܦ ܒܟܠܗܝܢ ܡܚܘ̈ܬܐ ܥܕܡܐ ܠܩܛܠܐ ܕܒܘܟܪ̈ܝܗܘܢ ܗܟܢܐ ܕܐܦ ܠܐ ܚܕ ܡܢ ܒܘܟܪ̈ܐ ܕܥܒܪ̈ܝܐ ܢܦܼܠ ܗܘ ܕܐܟܒܪ ܐܦ ܐܚܪܢܐܝܬ ܡܐܬ ܗܘܐ . ܐܠܘ ܠܐ ܚܟܡܬܗ ܘܚܦܝܛܘܬܗ ܕܗܿܘ ܕܒܛܝܠ ܗܘܐ ܠܗ ܥܠܝܗܘܢ ܓܡܝܪܐܝܬ ܕܠܐ ܢܟܝܢܐ ܢܛܪܬ ܐܢܘܢ ܠܥܒܪ̈ܝܐ ܀ ܀ ܀
</p>
</div>
<div type="section" n="41">
<head type="editorial">41</head>
<p xml:lang="syr">

ܘܐܝܟܐܢ ܕܝܢ ܬܘܒ ܠܒܠܝܠܘܬܐ ܘܠܓܫܡܐ ܕܠܐ ܛܟܣܐ ܕܗܝܠܐ ܢܬܣܝܡܢ ܿ ܗܢܿܝܢ ܕܒܗܿܘ ܙܒܢܐ ܗܘܿܝܢ ܗܘܝ ܟܕ ܡܫܘܫܐ ܒܝܕ ܨܠܘܬܗ ܡܝܬܐ ܗܘܐ ܠܗܝܢ ܠܡܚܘܬܐ ܘܡܥܒܪ ܗܘܐ ܠܗܝܢ ܐܝܟܢܐ ܕܒܗܿ ܒܫܥܬܐ ܕܡܨܠܐ ܗܘܐ ܢܬܝܙܥ ܥܡܗܿ ܕܡܠܬܗ ܐܦ ܥܒܕܗܿ ܕܡܚܘܬܐ ܕܐܬܝܐ ܗܘܬ ܿ ܘܬܘܒ ܐܦ ܢܝܚܐ ܕܥܒܕܐ ܗܘܬ ܿ ܘܟܕ ܕܝܢ ܦܪܥܘܢ ܡܬܚܪܐ ܗܘܐ 

<pb n="105"/>

ܠܘܚܡܐ ܠܘܩܕܡ ܕܗܟܢܐ ܗܘܐ ܐܡܿܪ ܗܘܐ ܠܗ ܿ ܘܒܨܠܘܬܗ ܒܪ ܫܥܬܗ ܥܿܒܿܕܗ ܕܠܘܚܡܐ ܐܬܐ ܗܘܐ ܿ ܘܡܐ ܕܐܬܬܘܝ ܗܘܐ ܦܪܥܘܢ ܘܐܫܬܘܕܩ ܡܩܕܡ ܐܡܿܪ ܗܘܐ ܠܗ . ܐܝܟ ܕܒܬܢܘܝ ܢܝܚܐ ܘܫܪܝܐ ܘܒܨܠܘܬܐ ܒܪܫܥܬܗ ܫܪܐ ܗܘܐ ܠܗܿ ܠܡܚܘܬܐ ܿ ܘܠܐ ܗܘܐ ܚܕܐ ܙܒܢ ܘܠܐ ܬܪ̈ܬܝܢ ܐܠܐ ܥܕܡܐ ܠܡܢܝܢܐ ܥܣܝܿܝܪܝܐ ܕܡܚ̈ܘܬܐ ܐܝܟ ܗܕܐ ܕܡܘܬܐ ܕܫܘܠܛܢܐ ܚܿܘܝ ܿ ܘܕܠܐ ܗܘܐ ܕܝܢ ܕܠܐ ܒܛܝܠܘܬܐ ܘܦܐ ܠܐ ܒܫܓܡܐ ܒܠܝܠܐܿ ܗܼ݀ܢܝܢ ܗܘܿܝܢ ܗܘܝ . ܣܿܒܪ ܐܢܼܐ ܕܐܦ ܠܐ ܗܘ ܡܢܝ ܫܢܝܐ ܡܫܟܚ ܕܢܟܦܘܪ ܀ ܀ ܀
</p>
</div>
<div type="section" n="42">
<head type="editorial">42</head>
<p xml:lang="syr">

ܡܢܘ ܗܘܐ ܕܝܢ ܟܝ ܗܿܘ ܕܠܗ ܡܨܠܐ ܗܘܐ ܡܘܫܐ . ܘܣܿܥܪ ܗܘܐ ܐܝܟ ܗܿܢܝܢ ܠܘܩܒܠ ܡܨܪ̈ܝܐ . ܒܝܫܬܐ ܓܝܪ ܕܠܐ ܫܡܥܐ ܗܘܬ ܿ ܨܠܘܬܐ ܠܦܘܪܩܢܐ ܘܠܚܪܘܪܐ ܕܗܢܿܘܢ ܕܠܐ ܟܐܢܐܝܬ ܒܩܛܝܪܐ ܡܫܬܥܒܕܝܢ ܗܘܘ ܡܢܘ ܗܢܐ ܕܠܐ ܐܡܼܪ ܐܚܪܢܐܝܬ ܕܝܢ ܘܐܦ ܚܪ̈ܫܐ ܕܗܘܼܘ ܠܘܩܒܠ ܡܘܫܐ ܓܠܝܐܝܬ ܥܒܼܕܘ ܕܢܬܚܙܐ ܚܝܠܗ ܕܗܿܘ ܕܒܝܕ ܡܫܘܐ ܣܿܥܪ ܗܘܐ ܿ ܒܐܣܟܡܐ ܓܝܪ ܕܚܪܫܘܬܐ ܥܕܡܐ ܠܬܕܡܘܪܬܐ ܕܐܪܒܥ ܕܡܝܘ ܒܡܘܫܐ ܡܛܠ ܕܝܢ ܕܥܠ ܫܪܟܐ ܡܠܝܐܝܬ ܐܦܝܫܘ ܡܢ ܛܢܢܐ ܕܚܪܫܘܬܗܘܢ ܐܬܟܣܼܬ ܿ ܐܘܕܝܘ ܠܚܪܬܐ ܕܠܘܬ ܡܘܫܐ ܿ ܨܒܥܗ ܗܝ ܕܐܠܗܐ ܿ ܘܚܪ̈ܫܐ ܕܝܢ ܗܿܢܘܢ ܕܠܪ̈ܘܚܐ ܒܝܫ̈ܬܐ ܡܫܼܡܫܝܢ ܗܘܘ ܿܓܠܝܐܝܬ ܐܡܪ̈ܘ ܕܐܪܓܼܫܘ ܕܐܠܗܐ ܐܝܬܘܗܝ ܗܘ ܕܒܡܘܫܐ ܬܕܡܪ̈ܬܐ ܣܿܥܪ ܗܘܐ . ܡܢܝ ܕܝܢ ܗܿܘ ܕܡܢ ܚܪ̈ܫܐ ܣܓܝ ܒܝܫ ܿ ܡܼܨܥܪ ܘܒܣܪ ܠܗܿܘ ܕܒܝܕ ܡܘܫܐ ܗܢܿܝܢ ܬܕܡܪ̈ܬܐ ܥܿܒܕ ܗܘܐ ܘܡܟܝܠ ܡܛܠ ܕܐܦ ܡܘܫܐ ܠܚܝܠܐ ܡܕܡ ܚܝܐ ܩܿܪܐ ܗܐܘ ܘܚܪ̈ܫܐ ܠܐܚܪܢܐ ܡܕܡ ܡܬܟܫܦܝܢ ܗܘܘ ܿ ܐܦ ܠܐ ܓܝܪ ܡܘܫܐ ܘܐܦܠܐ ܚܪ̈ܫܐ ܒܝܕ ܐܝܕܝܗ̈ܘܢ ܣܿܥܪܝܢ ܗܘܘ ܡܕܡ ܐܠܐ ܠܚܝܠܐ ܩܿܪܝܢ ܗܘܘ ܿ ܥܠ ܐܝܢܐ ܡܢܗܘܢ ܐܡܿܪ ܐܢܫ ܕܐܝܬܘܗܝ ܗܘܐ ܛܒܐ . ܘܐܝܟܐܢ ܕܝܢ ܠܐ ܓܠܝܐ ܗܝ ܗܕܐ . ܕܚܪ̈ܫܐ ܠܚܝܠܐ ܕܕܝܘ̈ܐ ܒܝܫ̈ܐ ܩܪܝܢ ܗܘܘ ܿ ܘܣܘܥܪܢܐ ܕܙܐܦܐ ܡܢܗܘܢ ܡܩܒܠܝܢ ܗܘܘ ܿ ܕܡܦܣ ܗܘܐ ܘܡܼܗܡܐ ܓܠܼܝܐܝܬ ܐܠܗܐ ܐܝܟܢܐ ܕܒܩܘܡܗܘܢ ܕܠܩܘܒܠܗ ܘܒܦܘܚܡܗܘܢ ܕܗܿܢܢ ܕܒܚܪܫܘܬܐ ܣܿܥܪܝܢ . ܠܐ ܠܓܡܪ ܢܣܬܼܒܪ ܡܘܫܐ ܕܒܐܣܟܡܐ ܐܝܟܐܢ ܕܗܼܘ ܿ ܕܐܝܟ ܗܟܢܐ ܣܿܥܪ ܗܿܢܝܢ ܕܡܬܚܙܝܢ ܗܘܝ ܿ ܒܗܿܝ ܓܝܪ ܕܩܼܡܘ ܠܩܘܒܠܗ ܿ ܘܡܢܗܝܢ ܐܣܬܼܒܪܘ ܕܒܕܡܘܬܗ ܥܼܒܕܘ ܘܒܣܓܝ̈ܐܬܐ ܕܝܢ ܘܒܪܘܪܒܬܐ ܓܡܝܪܐܝܬ ܐܦܝܫܘ ܡܬܚܙܝܐ ܗܬܘ ܕܐܚܪܢܐ ܗܘܐ ܕܗܿܢܘ݀ܢ ܘܐܚܪܢܐ ܗܘܐ ܕܡܘܫܐ ܿ ܐܣܟܡܐ ܕܗܿܢܝܢ ܕܗܘܿܝܢ ܗܘܝ ܿ ܟܕ ܗܢܿܘܢ ܓܠܝܐܝܬ ܠܡܦܩ ܒܪܘܚܐ ܕܡܝܠܚܘܬܗ ܕܚܝܠܗܘܢ ܐܬܐܼܠܨܘ ܕܢܿܣܗܕܘܢ ܥܠ ܡܫܘܐ ܕܠܐ ܡܬܦܚܡ ܣܘܥܪܢܗ ܿ ܘܐܡܼܪܘ ܕܨܒܥܗ ܗܝ ܕܐܠܗܐ ܀ ܀ ܀
</p>
</div>
<div type="section" n="43">
<head type="editorial">43</head>
<p xml:lang="syr">

ܐܢ ܕܝܢ ܢܐܡܪܘܢ ܗܿܢܘܢ ܬܠܡ̈ܝܕܘܗܝ ܕܡ̈ܢܝ ܕܩܢܘܡܗܘܢ ܕܕܝܿܘܐ 

<pb n="106"/>

ܒܝܫ̈ܐ ܿ ܗܿܢܘ ܕܠܚܪ̈ܫܐ ܡܫܬܡܥܝܢ ܗܘܘ ܕܠܗܝܠܐ ܗܝ ܕܝܠܗܘܢ ܙܕܩܝܢ ܡܘܫܐ ܡܟܝܠ ܐܬܚܼܙܝܬ ܠܗܿ ܕܢܒܝܐ ܗܘ ܕܐܠܗܐ ܕܡܢ ܐܝܟܐ ܕܝܢ ܕܝܘ̈ܐ ܐܝܬܝܗܘ݀ܢ ܘܕܠܐ ܗܘ ܡܢ ܐܚܪܬܐ ܐܢܘܢ ܪܫܢܘܬܐ ܒܥܕܢܗ ܐܡܪܝܢ ܐܢܚܢܢ ܿ ܡܐ ܕܡܠܬܐ ܕܥܠ ܣܛܢܐ ܥܗܢܐܝܬ ܐܬܙܝܥܼܬ ܀ ܀ ܀
</p>
</div>
<div type="section" n="44">
<head type="editorial">44</head>
<p xml:lang="syr">

ܠܐܝܕܐ ܗܟܝܠ ܡܢܬܐ ܡܢ ܗܢܿܝܢ ܬܪ̈ܬܝܢ ܪ̈ܫܢܘܬܐ ܕܡܥܠ ܕܢܨܒܐ ܡܢܝ ܕܢܣܝܡܗ ܠܡܘܫܐ ܘܐܦ ܠܗܿܢܘܢܿ ܚܪ̈ܫܐ ܓܡܝܪܐܝܬ ܒܛܠܐ ܘܐܒܕܐ ܠܗ ܫܘܥܝܬܗ ܕܡܢ ܬܪ̈ܝܗܘܢ ܓܒ̈ܐ ܡܬܟܣܐ ܕܠܐ ܩܝܡܐ ܘܐܝܟܢܐ ܕܝܢ ܡܡܪܚ ܕܢܐܡܪ ܕܚܪ̈ܫܐ ܡܢ ܛܒܐ ܐܝܬܝܗܘܢ ܐܦܢ ܪ̈ܒܘܬܐ ܕܙܒܢ̈ܬܐ ܗܿܢܘܢ ܬܠܡ̈ܝܕܘܗܝ ܒܚܪ̈ܫܐ ܢܚܕܘ݀ܢ ܡܐ ܕܓܠܝܐܝܬ ܗܢܼܘܢ ܗܢܿܘܼܢ ܠܩܘܒܠܗ ܐܘܼܕܝܘ ܠܕܘܬ ܡܘܫܐ ܕܨܒܥܗ ܕܐܠܗܐ ܐܝܬ ܀ ܀
</p>
</div>
<div type="section" n="45">
<head type="editorial">45</head>
<p xml:lang="syr">

ܘܥܡ ܗܕܐ ܕܝܢ ܢܣܬܒܪ ܕܐܝܬܘܗܝ ܡܘܫܐ ܬܘܒ ܡܢܿ ܗܿܝ ܪܫܢܘܬܐ ܕܠܩܘܒܠܐ ܐܝܟ ܕܐܡܼܪ ܗܘ ܿ ܐܝܟܐܢ ܕܝܢ ܠܕܝܠܗ ܐܦ ܡܥܕܪܐ ܐܦ ܡܚܪܪܐ ܿ ܘܒܟܠ ܐܣܟܝܡ ܬܕܡܪܗܬܐ ܥܿܒܕܐ . ܘܠܨܠܘܬܐ ܕܓܒܪܐ ܟܐܢܐ ܡܫܬܡܥܐ ܿ ܘܗܕܐ ܕܚܘܣܢܐ ܘܡܪܚܡܢܘܬܐ ܚܠܦ ܗܿܢܘܢ ܕܝܠܗ ܡܚܿܘܝܐ ܿ ܗܿܢܘܢ ܕܚܕܐ ܡܢܗܝܢ ܐܝܟ ܫܪܒܗ ܕܗܘ ܕܠܝܬ ܠܗܿ ܫܬܐܣܬܐ ܘܩܝܡܐ . ܠܗܿܝ ܐܦܠܐ ܒܡܕܡ ܙܕܩܢ ܿ ܫܓܘܫܝܐ ܓܝܪ ܘܒܠܝܠܘܬܐ ܘܫܓܡܐ ܕܠܐ ܒܛܟܣܐ ܡܢ ܬܪ̈ܝܗܘܢ ܓܒ̈ܐ ܓܡܝܪܐܝܬ ܠܝܬ ܠܗܿ ܕܘܟܬܐ ܕܬܣܬܒܪ ܐܦܢ ܛܒ ܗܢܿܘܢ ܕܡܢ ܡܢܝ ܠܐ ܒܗܬܝܢ . ܒܗܕܐ ܟܠܗܿ ܚܦܝܛܘܬܐ ܘܒܛܝܠܘܬܐ ܘܚܟܡܬܐ ܘܦܘܠܓܐ ܕܡܚܘ̈ܬܐ ܘܦܘܪܫܐ ܕܥܕܡ ܠܚܕ ܐܦ ܕܗܿܢܘܢ ܕܚܫܝܢ ܗܘܘܼ ܘܡܬܪܕܝܢ ܗܘܘ ܿ ܘܐܦ ܕܗܿܢܘܢ ܕܠܐ ܚܫܼܝܢ ܗܘܘ ܿ ܐܝܟ ܡܿܠܘܗܝ ܡܩܕܡ̈ܬܐ ܕܡܘܫܐ ܥܕܡܐ ܠܙܥܘܪ̈ܝܬܐ ܿ ܕܥܠ ܚܕܐ ܚܕܐ ܡܢ ܡܚ̈ܘܬܐ ܐܝܟܢܐ ܕܩܼܕܡܢ ܐܡܼܪܢ ܕܒܣܓܝ̈ܐܬܐ ܗܟܝܠ ܢܿܚܘܐ ܠܩܘܒܠܗ ܕܡܢܝ ܒܗܿܢܝܢ ܕܫܘܝܐܝܬ ܡܢ ܬܪܗܝܗܘܢ ܓܒ̈ܐ ܠܐ ܩܝܡܐ ܡܠܬܗ ܐܡܝܢܐܝܬ ܝܬܝܪܬܐ ܗܝ ܘܒܛܝܠܬܐ ܗܝ ܠܢ ܿ ܐܦ ܠܐ ܓܝܪ ܕܢܦܝܣ ܐܢܘܢ ܠܗܿܢܘܢ ܕܡܢܗ ܡܫܬܘܕܝܢ ܐܢܚܢܢ ܿ ܐܠܐ ܐܝܟ ܕܡܢܢ ܕܐܦܠܐ ܐܢܫ ܒܬܪܗܘܢ ܢܛܥܐ ܀ ܀ ܀ 46 ܥܒܪ̈ܝܐ ܕܝܢ ܐܬܼܦܩܕܘ ܡܢ ܡܘܫܐ ܕܚܕ ܚܕ ܡܢܗܘܢ ܡܢ ܫܒܒܗ ܡܨܪܝܐ ܢܫܐܠ ܡܐ̈ܢܼܐ ܕܡܢ ܕܗܿܒܐ ܘܡܢ ܣܐܡܐ ܡܬܩܢܝܢ ܿ ܘܗܟܢ ܢܦܩܘܢ ܡܛܠ ܕܐܦ ܠܗܿܢܝܢ ܟܐܢܘܬܐ ܬܬܡܠܐ ܿ ܕܐܓܪܗܘܢ ܕܚܠܦ ܥܒܕܘܬܗܘܢ ܘܥܡܠܗܘܢ ܗܘ ܕܦܠܚܼܘ ܗܘܘ ܚܠܦ ܡܨܪ̈ܝܐ ܢܩܒܠܘܢܿ ܡܡܪܚ ܕܝܢ ܟܝ ܗܼܘ ܡܢܝ ܿ ܕܠܒܝܫܬܐ ܢܚܫܘܒ ܡܥܒܪܬܗܘܢ ܕܥܒܪܗܝܐ ܕܒܝܡܐ ܘܗܼܝ ܒܝܫܬܐ ܟܝ ܟܠܼܬ ܘܐܩܝܼܡܬ ܡܢ ܬܪ̈ܝܗܘܢ ܓܒ̈ܐ ܟܐܢܐ ܪܕܘܝܐ ܐܝܟ ܡܫܪܪܐ ܿ ܘܡܥܒܪܬܐ ܝܒܝܫܬܐ ܡܢ ܬܪ̈ܝܗܘܢ ܓܒ̈ܐ ܟܐܢܐ ܪܕܘܝܐ ܐܝܟ ܡܫܪܪܐ ܿ ܘܡܥܒܪܬܐ ܝܒܝܫܬܐ ܒܡܗܝܐ ܥܒܕܬ ܠܒܢ̈ܝ ܐܢܫܐ ܘܠܥܒܪ̈ܝܐ ܝܗܼܒܬ ܠܗܘܢ ܡܥܒܪܬܐ ܕܢܥܒܪܘܢܿ ܘܠܘܩܒܠ ܡܨܪ̈ܝܐ ܕܝܢ ܐܗܼܦܟܬ 

<pb n="107"/>

ܥܠܝܗܘܢ ܡܝ̈ܐ ܐܝܟ ܗܿܘ ܕܡܬܚܡܬܐ ܿ ܡܛܠ ܡܢܐ ܟܝ ܿ ܠܡܐ ܟܝ ܡܛܠ ܕܠܚܪ̈ܫܐ ܘܠܪ̈ܦܬܐ ܣܓܕܝܢ ܗܘܘ ܘܠܚܘܝܐ ܘܠܩܪܩܕܕܝܠܘܣ ܘܬܘܒ ܥܡ ܗܿܢܝܢ ܠܢܨܐ ܘܠܝܘܢܐ ܘܠܕܐܒܐ ܘܠܥܪܒܐ ܿ ܡܕܝܢ ܐܝܟ ܕܕܡܝܐ ܬܒܘܥܬܐ ܗܝ ܕܕܚܠܬ ܐܠܗܐ ܗܝ ܗܝܠܐ . ܘܬܫܒܘܚܬܐ ܗܝ ܟܝ ܕܡܫܘܐ ܕܗܿܢܼܘܢ ܙܕܩ̈ܘܗܝ ܣܡܘܗܿ ܘܐܡܪܘܗܿ ܡܢ ܒܬܪ ܡܥܒܪܬܐ ܿ ܡܢܐ ܕܝܢ ܐܡܪܢܐ ܕܗܼܢܘܢ ܙܕܩ̈ܘܗܝ ܕܗܐ ܚܬܗ ܕܗܢܐ ܡܪܝܡ ܐܢܬܬܐ ܘܠܐ ܗܘܐ ܐܚܪܢܢܐ ܣܡܗܿ . ܘܐܠܘ ܠܐ ܛܝܒܘܬܐ ܗܘܬ ܕܐܠܗܐ . ܐܝܟܢܐ ܡܫܟܚܐ ܗܘܬ ܕܓܠܝܐܝܬ ܬܐܡܪ ܕܫܼܿܒܚ ܠܡܪܝܐ ܓܐܝܐ ܫܒܝܚܐܝܬ ܓܝܪ ܐܫܬܒܼܚ ܿ ܗܿܝ ܕܠܐ ܗܘܐ ܕܡܪܝܐ ܗܘܬ ܿ ܐܝܟ ܕܐܡܼܪ ܗܘ ܐܠܐ ܕܠܩܘܒܠܐ ܕܗܝܠܐ ܘܡܫܒܚܐ ܗܘܬ ܠܡܪܝܐ . ܘܡܫܡܗܐ ܗܘܬ ܡܪܝܐ ܿ ܟܕ ܗܝܠܐ ܙܟܼܬ ܘܚܝܠܬܢܘܬܐ ܕܗܝܠܐ ܐܝܬܝܗ ܿܗܘܬ . ܘܬܫܒܘܞܚܬܐ ܕܝܢ ܒܫܡܗ ܕܡܪܝܐ ܗܘܬ ܗܿܘ ܕܐܙܕܟܝ ܘܐܝܟܢ ܕܝܢ ܗܼܝ ܒܝܫܬܐ ܗܿܢܝܢ ܟܠܗܝܢ ܣܿܥܪܐ ܕܥܠ ܗܼܿܢܝܢ ܐܢ ܒܠܚܘܕ ܟܐܢܘܬܐ ܢܘܕܐ ܕܕܝܿܢܐ ܟܐܢܐ ܘܛܒܐ ܿ ܡܬܚܙܝܢ ܗܿܢܝܢ ܢܨܚܢ̈ܐ ܀ ܀ ܀
</p>
</div>
<div type="section" n="47">
<head type="editorial">47</head>
<p xml:lang="syr">

ܘܐܝܟܢܐ ܕܝܢ ܬܘܒ ܒܣܘܥܪܢܗܿ ܕܒܝܫܬܐ ܒܠܠܝܐ ܠܒ̈ܢܝ ܐܢܫܐ ܒܘܣܡܐ ܕܢܘܗܪܐ ܕܡܢ ܢܦܫܗ ܡܬܦܪܢܣ ܗܘܐ ܘܒܐܝܡܡܐ ܒܛܠܠܐ ܕܥܢܢܐ ܡܢ ܫܠܗܒܬܐ ܕܫܡܫܐ ܡܦܪܓܝܐ ܗܘܬ ܠܗܘܢ ܘܡܒܝܐ . ܝܕܝܥܐ ܗܝ ܗܟܝܠ ܐܦ ܐܝܟ ܗܿܢܝܢ ܟܝ ܐܦ ܕܬܚܘܣ ܘܕܬܥܒܕ ܬܕܡܪ̈ܬܐ ܐܦܢ ܢܣܝܡ ܐܢܫ ܕܐܝܬܝܗܿ ܗܝ ܗܝܠܐ ܿ ܘܬܘܒ ܕܐܦ ܠܚܡܐ ܠܐ ܗܘܐ ܡܢ ܐܪܥܐ ܿ ܐܠܐ ܡܢ ܫܡܝܐ ܿ ܡܡܛܪܐ ܗܝ ܒܝܫܬܐ ܘܡܫܚܠܦܐ ܢܡܘܣܗ ܕܟܝܢܐ ܕܡܢ ܒܪܫܝܬ ܘܠܐ ܗܘܐ ܡܢ ܐܪܥܐ ܐܠܐ ܡܢ ܫܡܝܐ ܡܦܪܢܣܐ ܠܦܓܪ̈ܐ ܣܘܢܩܢܗܘܢ ܿ ܟܕ ܗܐ ܕܠܥܠ ܟܠܡܕܡ ܐܝܟ ܕܡܢܝ ܐܡܼܪ . ܕܟܡܐ ܗܘ ܠܡ ܡܢ ܡܢܬܐ ܗܟܝܠ ܕܗܿܢܘܢ ܕܟܗܝܐ ܗܝܠܐ ܠܚܡܐ ܡܚܬܐ ܗܘܬ ܿ ܐܘ ܥܠ ܫܢܝܘܬܐ ܕܗܿܘ ܘܕܗܼܢܘܢ ܕܣܿܒܪܝܢ ܕܘܿܠܐ ܕܢܬܛܦܝܣܘܢ ܠܗ ܿ ܘܐܪ̈ܒܥܝܢ ܕܝܢ ܫܢ̈ܝܢ ܠܒܟܐ ܗܝ ܒܝܫܬܐ ܠܗܢܐ ܟܠܗ ܥܡ ܒܡܕܒܪܐ ܿ ܘܕܪܝܐ ܘܡܠܦܐ ܠܗ ܢܡܘܣܐ ܘܡܝܪܬܘܬܐ ܒܟܠܗܝܢ ܫܦܝܪ̈ܬܐ . ܘܡܪܬܝܐ ܠܗ ܒܟܠܗܝܢ ܛܒ̈ܬܐ . ܘܐܝܟܐܢ ܒܝܫܬܐ ܐܝܬܝܗܿ ܗܿܝ ܕܒܟܘܠ ܕܘܟܐ ܟܐܢܬܘܐ ܡܠܟܐ ܘܡܦܠܐ ܿܘܕܢܣܓܦ ܐܢܫ ܠܩܪܝܒܗ ܠܐ ܫܒܩܐ . ܟܕ ܗܐ ܡܘܫܐ ܝܘܡ̈ܬܐ ܐܪ̈ܒܥܝܢ ܬܪ̈ܬܝܢ ܙܒܢ̈ܝܢ ܨܡܼ ܘܐܝܬܝ ܢܡܘܣܐ ܿ ܘܡܢ ܡܢܘ ܟܝ ܐܝܬܝܗܿ . ܘܕܗܝܠܐ ܗܘܬ ܟܝ ܗܕܐ ܕܬܟܬܘܒ ܒܟ̈ܐܦܐ ܒܟܬܒܐ ܕܡܢ ܢܦܫܗܿ ܕܬܚܡ ܠܡܪܝܐ . ܐܠܗܟ ܘܠܩܪܝܒܟ ܐܝܟ ܢܦܫܟ . ܘܠܕܐ ܬܩܛܘܠ ܘܕܠܐ ܬܓܢܘܒ ܿ ܘܕܠܐ ܬܣܗܕ ܣܗܕܘܬܐ ܕܓܠܬܐ ܐܠܘ ܓܝܪ ܗܼܘ ܡܢ ܢܦܫܗ ܡܘܫܐ ܓܙܪܗ ܘܦܪܫܗ ܠܢܡܘܣܐ ܡܫܟܚܐ ܗܘܬ ܕܢܣܬܒܪ ܐܝܟ ܡܠܬܗ ܕܗܿܘ ܿ ܕܡܛܠ ܕܐܝܬ ܗܘܐ ܒܗ ܐܦ ܿ

<pb n="108"/>

ܡܢ ܛܒܐ . ܐܝܟ ܗܿܢܝܢ ܦܩܕ ܘܐܡܼܪ ܿ ܐܢ ܕܝܢ ܐܪ̈ܒܥܝܢ ܝܘܡ̈ܝܢ ܕܠܐ ܣܝܒܪ̈ܬܐ ܩܘܝ ܿ ܗܕܐ ܕܠܐ ܗܘܐ ܕܟܝܢܐ ܗܝ ܕܐܢܫܘܬܐ ܕܢܣܝܒܪ ܐܠܐ ܥܒܕܐ ܗܘ ܕܡܦܪܢܣܢܘܬܐ ܕܐܠܗܐ . ܘܟܕ ܐܝܬܘܗܝ ܕܝܢ ܒܛܘܪܐ ܡܩܒܠ ܗܘܐ ܓܠܝܐܝܬ ܿ ܘܠܐ ܗܘܐ ܗܼܘ ܡܢ ܪܥܝܢܗ ܟܬܒ ܗܘܐ ܢܡܘܣܐ . ܘܢܡ ܗܘܐ ܕܝܢ ܗܿܘ ܕܥܣܪ̈ܐ ܦܬܓܡ̈ܝܢ ܣܡ ܒܐܝܕܘ̈ܗܝ . ܠܐ ܗܘܐ ܓܝܪ ܐܦ ܗܼܘ ܚܝܠܐ ܕܐܘܫܛ ܐܢܘܢ ܠܗܠܝܢ ܠܡܘܫܐ ܡܢ ܙܘܘܓܐ ܕܛܒܐ ܘܕܒܝܫܐ ܡܚܠܛ ܗܘܐ ܘܡܟܝܠ ܡܢܗܿ ܕܕܡܘܬܗܝܢ ܕܡ̈ܠܐ ܝܕܥܘܗܝ ܕܐܝܟܢܐ ܐܝܬܘܗܝ ܗܘܐ ܿ ܐܠܐ ܫܦܝܪ̈ܬܐ ܐܢܝܢ ܟܝ ܗܠܝܢ ܡ̈ܠܐ ܘܛܒ̈ܬܐ ܘܗܿܘܼ ܕܣܡܗ ܠܢܡܘܣܐ ܠܐ ܗܘܐ ܛܒܐ ܗܘ ܘܐܝܟܢܐ ܡܫܟܚܐ ܗܕܐ ܿ ܘܐܢ ܗܟܝܠ ܛܒܐ ܗܘ ܿܗܿܘܝܘ ܟܕ ܗܘܼ ܐܝܬܘܗܝ ܒܟܘܠ ܕܘܟܐ ܿ ܗܘܿ ܕܠܕܝܬܩܐ ܥܬܩܬܐ ܕܢܡܘܣܐ ܘܕܢܒ̈ܝܐ ܦܼܪܢܣ ܘܝܿܗܒ ܿ ܡܛܠ ܕܐܦܠܐ ܕܡܝܐ ܕܒܙܒܢ ܡܢ ܛܒܐ ܢܫܬܕܪ ܡܘܫܐ ܘܒܙܒܢ ܡܢ ܒܝܫܐ . ܐܠܘ ܓܝܪ ܐܝܟ ܗܿܝ ܕܩܕܡܬ ܐܡܼܪܬ ܿ ܗܘܼ ܡܢ ܠܒܗ ܡܫܘܐ ܣܡ . ܢܡܘܣܐ ܿ ܡܫܟܚܐ ܗܘܬ ܕܢܐܡܪܘܢ ܕܡܢ ܡܘܙܓܐ ܕܛܒܐ ܘܕܒܝܫܐ ܕܡܝܐ ܕܐܝܬܘܗܝ ܘܒܕܘܟܐ ܗܿܢܝܢ ܘܒܕܘܟܐ ܕܠܩܘܒܠܗܝܢ ܐܡܿܪ ܗܘܐ . ܐܢ ܕܝܢ ܚܝܠܐ ܡܕܡ ܡܘܫܛ ܗܘܐ ܠܗ ܠܘܚ̈ܐ . ܒܥܬܐ ܗܝ ܕܥܠܘܗܝ ܘܥܠ ܟܝܢܗ ܕܝܠܗ ܬܬܒܛܠ ܠܗ ܿ ܬܬܒܥܐ ܕܝܢ ܿ ܒܥܬܐ ܗܝ ܕܥܠܘܝܗ ܘܥܠ ܟܝܢܗ ܕܝܠܗ ܬܬܒܛܠ ܠܗ ܿ ܬܬܒܥܐ ܕܝܢ ܿ ܕܡܢܐ ܐܝܬܘܗܝ ܗܘܐ ܗܢܐ ܚܝܠܐ ܛܒܐ ܐܝܬܘܗܝ ܗܘܐ ܿ ܐܘ ܕܠܩܘܒܠܐ ܒܝܫܐ ܿ ܐܠܐ ܡܢܗܝܢ ܕܗܿܢܝܢ ܕܟܬܝܒܢ ܡܬܚܙܐ ܕܣܓܝ ܛܒܐ ܐܝܬܘܗܝ ܿ ܕܪܡ ܗܘ ܐܦ ܡܢ ܟܘܠܗܿ ܚܟܡܬܐ ܘܚܝܠܬܢܘܬܐ ܘܡܘܪܒ ܠܐ ܗܘܐ ܠܡܘܫܐ . ܠܐ ܓܝܪ ܡܕܡ ܡܢ ܕܝܠܗ ܡܡܠ ܿ ܐܠܐ ܟܠܗ ܣܝܡ ܢܡܘܣܐ ܘܬܫܥܝܬܐ ܘܬܕܡܪܬܐ ܕܬܡܢ ܣܥܼܪ ܗܘܐ . ܓܠܝܐܝܬ ܒܝܕ ܡܘܫܫܐ ܗܘܿ ܗܘ ܕܐܦ ܠܥܡܐ ܕܐܫܬܼܪܥ ܘܢܼܣܟ ܠܗ ܦܬܟܪܐ . ܘܡܩܕܡ ܐܡܿܪ ܠܡܘܫܐ ܩܕܡ ܕܢܚܘܬ ܠܘܬܗ ܕܥܡܐ ܘܣܢܐ ܠܗ ܠܣܘܥܪܢܐ ܿ ܘܠܚܪܬܐ ܕܝܢ ܐܦ ܣܡ ܒܪܫܗܘܢ ܠܥܘܕܪܢܗܘܢ ܘܠܦܘܪܩܢܐ ܘܠܗܝܢܝܢܐ ܕܓܘܐ ܐܦ ܕܗܿܢܘܢ ܕܦܼܫܘ ܿ ܘܐܦ ܕܗܿܢܘܢ ܕܡܝܼܬܘ ܿ ܐܢ ܗܟܝܠ ܐܝܟ ܕܡܢܗܿ ܕܬܫܥܝܬܐ . ܘܢܡܗܝܢ ܕܗܿܢܝܢ ܕܐܬܬܣܝܡ ܒܢܡܘܣܐ ܛܒܐ ܡܬܚܙܐ ܘܕܚܝܠܐ ܡܠܝܐܝܬ ܗܘ ܚܝܠܐ ܕܠܗ ܡܘܫܐ ܡܫܡܫ ܗܘܐ . ܐܝܟܢܐ ܗܘ ܢܡܘܣܐ ܡܬܥܕܠ . ܕܐܝܟ ܕܡܢ ܒܝܫܬܐ ܐܬܝܗܼܒ ܠܓܡܪ ܓܝܪ ܐܦ ܠܐ ܡܕܡ ܡܢ ܗܿܢܝܢ ܕܒܗ ܐܡܝܪܢ ܐܘ ܣܥܝܪܢ ܠܐ ܗܘܐ ܛܒܘܬܐ ܪܫܬܐ ܠܐ ܡܒܕܩܢ ܿ ܀ ܀ ܀
</p>
</div>
<div type="section" n="48">
<head type="editorial">48</head>
<p xml:lang="syr">

ܡܛܠ ܕܝܢ ܕܠܐ ܡܦܣܝܢ ܘܠܐ ܝܕܥܝܢ ܡܠܬܐ ܕܥܠ ܕܒܚ̈ܐ ܿ ܣܿܒܪܝܢ ܥܠ ܡܕܒܪܢܘܬܐ ܕܗܿܢܝܢ ܕܒܝܫܬܐ ܐܝܬܝܗܿ ܿ ܘܠܐ ܗܘܐ ܓܝܪ ܣܘܢܩܢܗ ܕܐܠܗܐ ܡܡܠܝܢ ܗܘܘ ܗܢܿܘܢ ܕܡܩܪܒܝܢ ܗܘܘ ܿܐܠܐ ܠܢܦܫܗܘܢ ܒܗܕܐ ܬܫܡܫܬܐ ܒܐܣܟܡܐ ܐܝܢܐ 

<pb n="109"/>

ܕܣܼܒܪܘ ܕܙܕܩ ܿ ܐܠܗܐ ܕܝܢ ܠܨܒܝܢܗܘܢ ܕܒܕܚܠܬ ܐܠܗ ܩܒܼܠܘ ܿ ܕܗܿܢܘܢ ܕܩܪܒܘ ܿ ܘܠܐ ܗܘܐ ܠܗ ܠܩܘܪܒܢܐ ܿ ܗܐ ܓܝܪ ܠܚܘܫܒܐ ܕܕܒܚܗ ܕܩܐܝܢ ܒܪܫܥܬܗ ܐܗܦܟܗ ܿ ܕܒܨܥܪܐ ܝܬܝܪܐܝܬ ܘܠܐ ܗܘܐ ܒܐܝܩܪܐ ܗܘܐ ܿ ܘܡܟܣ ܠܗ ܠܗܢܐ ܥ ܠܦܘܪܫܗ ܕܝܠܗ ܕܗܢܐ ܕܐܪܫܥ ܿ ܘܢܦܫܗ ܡܢ ܐܠܗܐ ܝܩܪ ܘܗܿܢܝܢ ܕܒܨܝܪܢ ܩܪܒ ܿ ܘܠܢܦܫܗ ܡܕܡܝܬܪܢ ܢܛܪ ܿ ܗܟܢܐ ܠܚܘܫܒܐ ܕܒܙܕܝܩܘܬܐ ܒܠܚܘܕ ܡܩܒܠ ܗܘܐ ܿ ܘܠܗܿܘ ܡܕܡ ܕܐܝܟܢ ܕܗܼܘ ܡܛܠ ܚܘܒܐ ܕܠܘܬܗ ܗܼܘܐ ܡܩܒܠ ܗܘܐ . ܘܐܦܠܐ ܓܝܪ ܒܕܘܟ ܡܫܬܟܼܚ ܦܘܕܢܐ ܕܐܬܝܗܼܒ ܠܟܐܢ̈ܐ ܗܿܢܘܢ ܩܕܡ̈ܝܐ ܡܢ ܐܠܗܐ ܕܢܩܪܒܘܢ ܕܒܚ̈ܐ . ܐܠܐ ܡܢ ܨܒܝܢܐ ܕܢܦܫܗܘ݀ܢ ܩܪܒܼܘ ܪ̈ܫܝܬܐ ܕܡܕܡ ܕܐܝܬ ܗܘܐ ܠܗܘܢ ܗܿܢܘܢ ܩܕ̈ܡܐ . ܘܡܢ ܐܠܗܐ ܡܩܒܠܢܘܬܐ ܒܙܕܩܐ ܗܘܿܝܐ ܗܘܬ ܠܗܘܢܿ . ܘܐܢ ܕܝܢ ܒܝܕ ܡܘܫܐ ܓܠܝܐܝܬ ܦܿܩܕ ܐܠܗ ܥܠ ܕܒܚܐ ܬܘܒ ܝܬܝܪܐܝܬ ܒܡܪܚܡܢܘܬܗ ܕܒܣܝܡ ܢܡܘܣܐ ܕܐܝܟ ܗܟܢܐ ܟܐܢܐ ܕܢܬܕܡܪ ܕܠܗܿܢܘܢ ܕܣܒܼܪܘ ܕܠܓܡܪ ܐܚܪܢܐܝܬ ܠܐ ܡܫܟܼܚܐ ܕܢܫܡܫܘܢܝܗܝ ܿ ܗܢܐ ܟܠܗ ܐܬܪܟܢ ܘܐܬܬܚܼܬܝ ܕܢܣܬܒܪ ܕܣܢܝܩ ܥܠ ܗܘ ܡܕܡ ܕܠܐ ܣܢܼܝܩ ܘܢܿܩܒܠ ܗܿܘ ܡܕܡ ܕܠܗ ܠܐ ܡܬܒܼܥܐ . ܠܗܿܢܘܢܼ ܓܝܪ ܕܒܡܨܪܝܢ ܐܬܒܪܒܝܘ ܿ ܐܝܟ ܥܝܕܐ ܕܬܡܢ ܕܢܫܚܠܦ ܒܠܚܘܕ ܨܿܒܐ ܠܐ ܗܘܐ ܐܣܟܡܐ ܕܬܫܡܫܬܐ ܕܗܿܢܘܢ ܕܠܐ ܡܫܟܚܝܢ ܗܘܘ ܕܢܬܥܠܘܢ ܠܗܿܢܝܢ ܡܬܝܕܥܢ̈ܝܬܐ . ܐܠܐ ܚܘܫܒܗܘܢ ܕܠܡܢ ܙܕܩ ܕܢܩܪܒܘܢ ܿ ܘܐܢ ܕܝܢ ܠܗܿܢܝܢ ܕܒܪܘܫܥܐ ܒܡܨܪܝܢ ܣܓܕܝܢ ܗܘܘ ܠܗܝܢ . ܠܗܿܢܝܢ ܠܗܠܝܢ ܕܢܕܒܚܘܢ ܐܬܦܩܕܘ ܬܬܣܝܡ ܕܝܢܐ ܐܝܬܘܗܝ ܗܘܐ ܗܢܐ . ܦܘܪܣܐ ܡܛܠ ܕܢܓܗܘܢ ܡܢ ܥܝܕܗܘܢ ܗܘ ܕܪܘܫܥܐ . ܘܕܗܼܢܝܢ ܕܝܢ ܗܿܢܝܢ ܠܚܫܚܬܐ ܕܣܝܒܪܬܐ ܘܠܚܘܫܚܐ ܐܚܪܢܐ ܠܒܢ̈ܝ ܐܢܫܐ ܐܠܨܐܝܬ ܡܢ ܫܘܪܝܐ ܡܢ ܐܠܗܐ ܗܘܝ ܿ ܒܝܕ ܗܿܢܝܢ ܕܐܬܩܕܡ ܐܬܐܡܼܪ ܚܘܝܢܢ ܘܐܚܪܢܐܝܬ ܕܝܢ ܘܐܦ ܡܦܪܫ ܥ̈ܠܠܬܐ . ܕܥܠ ܗܿܢܝܢ ܕܐܬܦܩܕܘ ܕܢܕܒܚܘܢ ܒܟܠ ܕܘܟܐ ܕܥܘܗܕܢܗ ܕܝܠܗ ܗܘ ܐܠܗܐ ܠܥܘܕܪܢܐ ܘܠܦܘܪܩܢܐ ܕܗܢܘܢ ܕܡܬܬܪܐܝܢ ܥܒܕ ܗܘܐ ܿ ܐܠܘ ܓܝܪ ܗܢܼܘܢ ܡܢ ܢܦܫܗܘܢ ܡܫܟܚܝܢ ܗܘܘ ܕܢܬܕܟܪܘܢ ܠܐܠܗܐ . ܣܦܩܐ ܗܘܬ ܒܝܕ ܨܒܝܢܐ ܕܚܘܫܒܐ ܕܡܢܗܘܢ ܕܢܫܦܪܘܢ ܗܘܘ ܠܐܠܗܐ ܿ ܡܛܠ ܕܝܢ ܕܣܚܓܝ ܕܠܝܠܘܬܐ ܐܝܬ ܗܘܬ ܠܗܘܢ ܕܛܘܥܝܝ ܕܕܚܠܬ ܐܠܗܐ ܐܠܨܐܝܬ ܡܬܒܥܝܐ ܗܘܬ ܠܗܘ݀ܢ ܐܦ ܬܫܡܫܬܐ ܦܓܪܢܝܬܐ ܠܥܘܗܕܢܗ ܕܐܠܗܐ ܀ ܀ ܀
</p>
</div>
<div type="section" n="49">
<head type="editorial">49</head>
<p xml:lang="syr">

ܙܕܩ ܗܘܐ ܕܝܢ ܐܦ ܐܚܪܢܐܝܬ ܕܠܐ ܐܟܚܕܐ ܒܘܫܪܝܐ ܕܡܠܦܢܘܬܐ ܡܢ ܙܥܘܪ̈ܝܬܐ ܠܪܘܪܒܬܐ ܘܡܢ ܩܕܡܗܝܬܐ ܠܗܿܢܝܢ ܕܒܬܪܟܢ ܿ ܠܗܿܢܘܢ ܓܝܪ ܕܐܬܚܙܼܝܘ ܠܕܐ ܐܕܪܟܼܘ ܐܦ ܠܐ ܗܿܢܝܢ ܕܣܓܝ ܙܥܘܪܝܢ ܿ

<pb n="110"/>

ܡܛܠ ܨܒܝܢܗܘܢ ܕܠܐ ܛܒ ܗܘܐ . ܐܝܟܢܐ ܕܓܠܝܐܝܬ ܡܟܣܢ ܠܗܘܢ ܗܢܿܝܢ ܬܫܥ̈ܝܬܐ ܕܟܬܒ̈ܐ ܠܗܢܿܝܢ ܐܝܟܢܐ ܙܕܩ ܗܘܐ ܕܒܪܫܥܬܗ ܕܡܢ ܡܨܪܝܢ ܢܦܩܼܘ ܿ ܕܒܗܿܢܝܢ ܕܘܒܪ̈ܐ ܡܫ̈ܠܡܢܐܕܒܚܙܬܐ ܕܝܕܥܬܐ ܢܫܪܘܢ ܗܘܘ ܿ ܡܣܬܒܪ ܗܘܐ ܓܝܪ ܐܣܟܡܐ ܕܐܝܟ ܗܟܢܐ ܕܡܠܦܢܘܬܐ ܘܕܣܝܡ ܢܡܘܣܐ ܕܐܝܬܘܗܝ ܪܚܡ ܢܦܫܗ ܕܐܝܩܪܐ ܪܡܐ ܢܛܪ ܕܣܝܡ ܢܡܘܣܐ ܿ ܘܠܐ ܗܘܐ ܥܘܕܪܢܐ ܕܗܿܢܘܢ ܕܡܬܪܐܝܢ ܘܡܬܪܒܝܢ ܿ ܡܛܠ ܕܝܢ ܕܒܡܪܕܝܬܐ ܕܢܘܓܪܗ ܕܙܒܢܐ ܡܢ ܥܝܕܐ ܕܚܛܐ ܠܐ ܨܒܝܢ ܗܘܘ ܕܢܫܢܘܢ ܘܒܕܒܚ̈ܐ ܕܝܢ ܫܚܝܡ̈ܐ . ܒܨܒܝܢܐ ܕܡܢ ܨܒܝܢܐܛܠܘܡ̈ܐ ܐܣܬܒܪܘ ܕܒܝܫܘܬܗܘܢ ܢܫܝܓܘ݀ܢ ܡܬܬܘܣܦܐ ܗܘܬ ܠܗܘܢ ܡܟܝܠ ܡܢܗܿ . ܕܡܠܦܢܘܬܐ ܘܡܢ ܫܚܩܐ ܕܢܘܓܪܐ ܕܙܒܢܐ ܕܠܐ ܗܝܡܢܘܬܐ ܘܕܠܐ ܚܘܒܐ ܫܝܬܐ ܡܕܡ ܕܡܫܬܡܥܢܘܬܐ ܕܠܝܘܠܦܢܐ ܡܠܫܠܡܢܐ ܡܫܟܚܐ ܢܝܚܐܝܬ ܕܬܫܡܥ ܀ ܀ ܀ 
</p>
</div>
<div type="section" n="50">
<head type="editorial">50</head>
<p xml:lang="syr">

 ܘܡܫܟܚܐ ܕܝܢ ܕܢܬܒܩܐ ܕܐܝܠܝܢ ܐܠܗܐ ܒܝܕ ܢܒ̈ܐ ܡܟܝܠ ܥܠ ܕܒܚ̈ܐ ܠܘܬ ܝܗܘܕ̈ܝܐ ܛܠܘܡ̈ܐ ܡܠܠ ܀ ܀ ܀ 
</p>
</div>
<div type="section" n="51">
<head type="editorial">51</head>
<p xml:lang="syr">

ܒܝܕ ܐܫܥܝܐ ܓܝܪ ܐܡܼܪ ܿ ܠܡܢܐ ܗܘܿ ܝܢ ܠܝ ܣܘܓܐ ܕܕܒܚ̈ܝܗܘܢ ܐܡܿܪ ܡܪܝܐ . ܣܒܥܬ ܥܠܘ̈ܬܐ ܕܕܟܪ̈ܐ ܘܬܪܒܐ ܕܡܦ̈ܛܡܐ ܘܕܡܐ ܕܬܘܪ̈ܐ ܘܕܐܡܪ̈ܐ ܘܕܓܕ̈ܝܐ ܠܐ ܨܒܝܬ ܿ ܟܕ ܬܐܬܘܢ ܠܡܚܙܐ ܐܦ̈ܝ ܿ ܡܢܘ ܒܥ ܗܠܝܢ ܡܢ ܐܝܕܝܟ̈ܘܢ ܠܡܕܫ ܕܪ̈ܝ ܠܐ ܬܘܣܦܘܢ ܠܡܝܬܝܘ ܩܘܪ̈ܒܢܐ ܣܪ̈ܝܩܐ . ܣܘܬܐ ܡܣܠܝܐ ܗܝ ܠܝ ܀ ܀ ܀
</p>
</div>
<div type="section" n="52">
<head type="editorial">52</head>
<p xml:lang="syr">

ܘܬܘܒ ܒܐܝܕܗ ܕܝܠܗ ܕܢܒܝܐ ܐܡܼܪ ܕܢܟܣ ܬܘܪܐܐܝܟ ܗ݀ܘ ܕܩܛܠ ܓܒܪܐ . ܕܕܒܚ ܐܡܪܐ ܐܝܟ ܗ݀ܘ ܕܩܿܛܠ ܟܠܒܐ ܕܡܩܪܒ ܠܒܘܢܬܐ ܐܝܟ ܗ݀ܘ ܕܡܒܪܟ ܠܦܬܟܪ̈ܐ ܀ ܀ ܀ 
</p>
</div>
<div type="section" n="53">
<head type="editorial">53</head>
<p xml:lang="syr">

 ܘܬܘܒ ܕܐܝܕܗ ܕܝܠܗ ܕܗܢܐ ܒܐܚܪܝܬܐ ܕܘܟܬܐ ܐܡܼܪ ܠܐ ܗܘܐ ܠܝ ܩܪܝܬ ܝܥܩܘܒ ܕܩܪܝܬܟ ܐܝܣܪܐܝܬ ܿ ܠܐ ܐܝܬܝܬ ܠܝ ܐܡܪ̈ܐ ܕܩܕ̈ܝܟ ܘܒܕܒ̈ܚܝܟ ܠܐ ܝܩܪܬܼܢܝ . ܠܐ ܫܥܒܕܬܟ ܒܩܘܪ̈ܒܢܐ ܘܠܐ ܐܠܐܝܬܟ ܒܠܒܘܢܬܐ ܠܐ ܙܒܢܬ ܠܝ ܒܟܣܦܐ ܩܢܝܐ ܕܒܣܡܐ ܘܒܬܪܒܐ ܕܕܒܚ̈ܝܟ ܠܐ ܐܪܘܝܬܢܝ ܐܠܐ ܫܥܒܕܬܢܝ ܒܚ̈ܛܗܝܟ ܘܒܥܘܠܟ ܐܠܝܼܬܝܢܝ ܀ ܀ ܀
</p>
</div>
<div type="section" n="54">
<head type="editorial">54</head>
<p xml:lang="syr">

ܘܒܝܕ ܥܘܫܥ ܢܒܝܐ ܐܡܿܪ ܗܿܢܝܢ ܿ ܕܕܝܢܝ ܐܝܟ ܢܘܗܪܐ ܢܦܘܩ ܿ ܡܛܠ ܕܛܝܒܘܬܐ ܨܒܝܢܐ ܘܠܐ ܕܒܚܬܐ ܘܐܿܝܕܥܬܗ ܕܐܠܗܐ ܛܒ ܡܢ ܝܩ̈ܕܐ ܫ̈ܠܡܐ ܀ ܀ ܀
</p>
</div>
<div type="section" n="55">
<head type="editorial">55</head>
<p xml:lang="syr">

ܘܒܝܕ ܥܡܘܣ ܬܘܒ ܢܒܝܐ ܐܚܪܢ ܐܡܼܪ ܕܐܢ ܬܿܝܬܘܢ ܠܝ ܕܒܚ̈ܝܟܘܢ ܘܩܘܪ̈ܒܢܐ ܩܪܒܿܬܘܢ ܠܝ ܒܕܒܪܐ ܒܝܬܐ ܕܐܣܪܝܐܝܬ ܀ ܀ ܀
</p>
</div>
<div type="section" n="56">
<head type="editorial">56</head>
<p xml:lang="syr">

ܘܥܡ ܗܿܢܝܢ ܐܦ ܡܝܟܐ ܐܡܪܼ ܒܡܢܐ ܐܩܕܡ ܠܡܪܝܐ ܿ ܘܐܫܦܼܪ ܠܐܠܗܐ ܡܪܝܡܐ ܐܩܕܡܝܘܗܝ ܒܝܩ̈ܕܐ ܫ̈ܠܡܐ ܘܒܥ̈ܓܠܐ ܒܢ̈ܝ ܫܢܬܐ ܿ ܠܐ ܨܿܒܐ ܡܪܝܐ ܒܐܠܦ̈ܐ ܕܕܟܪ̈ܐ ܘܒܪ̈ܒܘܬܐ ܕܚܿܝܠܐ ܕܡܘܫ̈ܚܐ ܿ ܐܢ ܐܬܠ ܒܘܟܪܝ ܥܘܠܐ ܗܘ ܠܝ . ܘܦܐܪ̈ܐ ܕܟܪܣܝ ܚܛܝܬܐ ܐܢܘܢ 

<pb n="111"/>

ܕܢܦܫܝ . ܚܿܘܝܬܟ ܒܪ ܐܢܫܐ ܡܕܡ ܕܡܥܕܪ ܕܬܒܥ ܠܟ ܐܠܗ ܕܬܪܚܡ ܕܝܢܐ ܘܬܥܒܕ ܙܕܝܩܘܬܐ ܘܬܗܘܐ ܥܬܝܕ ܠܡܐܙܠ ܒܬܪ ܐܠܗܟ ܀ ܀ ܀
</p>
</div>
<div type="section" n="57">
<head type="editorial">57</head>
<p xml:lang="syr">

ܘܒܝܕ ܐܪܡܝܐ ܕܝܢ ܬܘܒ ܐܡܼܪ ܕܗܟܢܐ ܐܡܼܪ ܡܪܝܐ . ܚܝܠܬܢܐ ܐܠܗܐ ܕܐܝܣܪܝܠ ܥܠܘ̈ܬܗܘܢ ܐܘܣܦܘ ܥܠ ܕܒܚܝܗ̈ܘܢ ܘܐܟܠܘ ܒܣܪܐ ܿ ܕܠܐ ܐܡܼܪܬ ܠܐܒܗ̈ܝܗܘܢ ܘܠܐ ܦܿܩܕܬ ܐܢܘܢ ܒܝܘܡܼܐ ܕܐܣܩܬ ܐܢܘܢ ܡܢ ܐܪܥܐ ܕܡܨܪܝܢ ܿ ܠܐ ܥܠ ܝܩ̈ܕܐ ܫ̈ܠܡܐ ܘܠܐ ܥܠ ܕܒ̈ܚܐ ܐܠܐ ܗܕܐ ܡܠܬܐ ܦܩܼܕܬ ܐܢܘܢ ܕܫܡܥܘ ܒܩܠܝܠ ܘܐܗܘܐ ܠܟܘܢ ܐܠܗܐ ܿ ܘܐܢܬܘܢ ܬܗܘܘܢ ܠܝ ܥܡܐ ܀ ܀ ܀
</p>
</div>
<div type="section" n="58">
<head type="editorial">58</head>
<p xml:lang="syr">

ܘܬܘܒ ܐܚܪ̈ܢܝܬܐ ܣܓܝ̈ܐܬܐ ܒܐܝܕܗ ܕܗܢܐ ܟܕ ܩܒܼܠ ܡܫܟܚܐ ܕܢܕܥ ܀ ܀ ܀
</p>
</div>
<div type="section" n="59">
<head type="editorial">59</head>
<p xml:lang="syr">

ܘܒܝܕ ܕܘܝܕ ܕܝܢ ܡܙܡܪܢܐ ܐܝܟ ܕܡܢ ܦܪܨܘܦܗ ܕܝܠܗ ܐܡܝܪܐ ܿ ܕܕܒܚ̈ܐ ܘܩܘܪ̈ܒܢܐ ܠܐ ܨܒܝܬ . ܐܕ̈ܢܐ ܕܝܢ ܢܩܒܼܬ ܠܝ ܿ ܘܝܩ̈ܕܐ ܫ̈ܠܡܐ ܕܚܠܦ ܚܛܗ̈ܐܼ ܠܐ ܫܐܼܠܬ ܿ ܘܬܘܒ ܫܡܥ ܥܡܝ ܘܐܡܿܪ ܠܟ ܿ ܘܐܝܣܪܝܠ ܐܿܣܗܕܟ ܿ ܐܢܐ ܐܢܐ ܐܠܗܐ ܐܠܗܟ ܿ ܠܐ ܥܠ ܕܒܚܝ̈ܟ ܐܟܣܟ ܿ ܘܥ̈ܠܘܬܟ ܠܘܩܒܠܝ ܐܢܝܢ ܒܟܠܙܒܢ ܿ ܠܐ ܐܣܒ ܡܢ ܒܬܝܟ ܬܘܪ̈ܐ ܿ ܘܐܦܠܐ ܡܢ ܓܙܪ̈ܝܟ ܓܕܝ̈ܐ ܿ ܡܛܠ ܕܕܝܠܝ ܗܝ ܟܠܗܿ ܚܝܘܬܐ ܕܕܒܪܐ ܘܒܥܝܪܐ ܕܒܛܘܪ̈ܐ ܘܬܘܪ̈ܐ ܘܝܕܥܢܐ ܟܠܗ݀ ܦܪܚܬܐ ܕܫܡܝܐ ܘܚܝܘܬܐ ܕܕܒܪܐ ܕܝܠܝ ܗܝ. ܐܢ ܟܦܢ ܐܢܐ ܠܐ ܐܿܡܪ ܠܟ ܿ ܡܛܠ ܕܕܝܠܝ ܗܝ ܬܒܝܠ ܒܡܠܐܗܿ ܿ ܠܐ ܐܟܠܢܐ ܒܣܪܐ ܕܐܪ̈ܘܢܐ ܘܕܡܐ ܕܓܕܝ̈ܐ ܠܐ ܫܬܐ ܐܢܐ ܿ ܕܒܚ ܠܐܠܗܐ ܬܘܕܝܬܐ ܘܫܠܡ ܠܡܪܝܡܐ ܢܕܪ̈ܝܟ ܘܒܕܘܟܬܐ ܐܚܪܬܐ ܒܬܪܟܢ ܐܡܼܪ ܡܛܠ ܕܠܐ ܨܒܼܿܝܬ ܒܕ̈ܒܚܐ ܘܐܦܠܐ ܒܝܩ̈ܕܐ ܫܠܡ̈ܐ ܐܿܬܪܥܝܬ ܿ ܕܒܚ̈ܘܗܝ ܕܐܠܗܐ ܪܘܚܐ ܗܝ ܡܟܝܟܬܐ ܿ ܘܠܒܐ ܫܚܝܩܐ ܐܠܗܐ ܠܐ ܡܣܠܐ . ܀ ܀ ܀
</p>
</div>
<div type="section" n="60">
<head type="editorial">60</head>
<p xml:lang="syr">

ܗܟܢܐ ܗܟܝܠ ܗܼܘ ܐܠܗܐ ܠܕܒܚ̈ܐ ܓܠܝܐܝܬ ܡܣܠܼܐ ܡܛܠ ܟܪܝܗܢܘܬܗܘܢ ܕܝܢ ܕܝܗܘܕܝ̈ܐ ܐܬܪܟܢ ܡܢ ܫܘܪܝܐ ܘܐܣܬܼܒܪ ܐܝܟ ܕܡܩܒܠ ܐܝܟܢܐ ܕܒܝܕ ܗܿܢܝܢ ܕܦܘܪܓܝܐ ܐܝܬ ܒܗܝܢ ܠܘܬܗ ܢܬܬܠܐ ܘܢܪܝܡ ܪܥܝܢܗܘܢ ܕܗܿܢܘܢ ܒܢ̈ܝ ܐܢܫܐ ܠܐ ܕܝܢ ܡܫܟܚܝܢ ܬܠܡ̈ܝܕܘܗܝ ܕܡܢܝ ܕܢܐܡܪܘܢ ܕܐܦ ܗܢܿܝܢ ܕܒܐܝܕܗܘܢ ܐܠܗܐ ܗܢܼܝܢ ܡܠܠ ܘܐܣܠܝ ܠܕܒܚ̈ܐ ܕܠܐ ܗܘܐ ܡܢ ܕܝܬܩܐ ܐܢܘܢ ܥܬܝܩܬܐ ܿ ܡܢܗܿ ܓܝܪ ܐܝܬܝܗܘܢ ܘܐܦ ܓܢܣܗܘܢ ܘܐܦ ܥܘܡܪܗܘܢ ܿ ܘܗܼܝ ܗܿܝ ܪܘܚܐ ܕܐܦ ܒܗܘܢ ܣܥܼܪܬ ܿ ܗܿܝ ܕܐܦ ܒܡܘܫܐ ܘܡܟܝܠ ܓܠܝܐ ܗܝ ܕܐܝܟܐܢ ܐܠܗܐ ܒܙܒܢܗ ܕܡܘܫܐ ܡܕܒܪܢܘܬܗ ܚܪ ܕܒܠܚܘܕ ܚܠܦ ܗܢܘܢ ܕܝܠܦܝܢ ܬܗܘܐ ܿ ܘܐܣܼܒܪ ܕܡܩܒܠ ܗܿܢܝܢ ܕܡܬܩܪܒܢ ܡܛܠ ܡܪܚܡܢܘܬܗ ܣܓܝܐܬܐ ܠܬܫܒܘܚܬܗ ܕܒܨܒܝܢܗ ܐܝܟ ܗܿܘ ܕܡܙܥܪ ܟܝܢܗ ܘܠܐ ܡܗܡܐ ܘܒܣܐ ܥܠ ܗܼܢܿܘܢ ܕܒܪܥܝܢܐ ܕܗܝܡܢܘܬܐ ܠܐ ܡܫܟܚܝܢ ܕܢܣܦܩܘܢ ܠܝܕܥܬܐ ܕܟܝܢܐ ܕܠܐ ܓܫܘܡ ܿ ܐܝܟܢܐ ܕܒܟܠ ܐܣܟܝܡ ܡܢ ܥܘܗܕܢܐ ܐܡܝܢܐ ܕܝܠܗ 

<pb n="112"/>

ܕܠܐ ܢܦܝܫܘܢ ܢܥܒܕ ܐܢܘܢܿ ܕܠܐ ܡܫܟܚܼܝܢ ܗܘܘ ܕܠܗ ܠܗܢܐ ܢܛܪܘܢܝܗܝ ܐܠܐ ܐܢ ܡܕܡ ܐܝܟ ܥܒܝܐ ܘܓܘܫܡܢܐ ܢܬܬܒܥܘܢ ܒܝܕ ܗܢܝܢ ܕܣܥܪܝܢ ܒܡܦܣܢܘܬܐ ܕܢܡܘܐ ܐܝܟ ܢܝܚܗܘܢ ܐܝܟ ܟܡܐ ܕܡܫܟܗܝܢ ܗܘܘ ܕܠܚܘܒܗ ܕܐܠܗܐ ܢܬܝܠܦܘܢ ܘܢܬܬܪܝܐܘܢ ܀ ܀ ܀ 
</p>
</div>
<div type="section" n="61">
<head type="editorial">61</head>
<p xml:lang="syr">

ܥܠ ܕܒܚ̈ܐ ܕܝܢ ܗܢܿܝܢ ܐܬܐܡܼܪ ܐܟܘܬܗܿ ܕܝܢ ܕܗܕܐ ܡܕܒܪܢܘܬܐ ܐܦ ܐܚܪܢܐܝܬ ܐܝܬܝܗܿ ܠܝܗܘܕܝ̈ܐ ܒܣܓܝ̈ܐܬܐ ܘܒܟܠܗ ܛܘܟܣܗܿ ܕܕܝܬܩܐ ܥܬܝܩܬܐ ܕܒܝܕ ܕܡܘ̈ܬܐ ܗܢܿܝܢ ܠܘܬ ܗܿܢܝܢ ܕܡܢܗܝܢ ܡܬܝܕܥܢ ܠܪܥܝܢܐ ܕܚܟ̈ܝܡܐ ܢܫܪܪܢ ܐܝܟܢܐ ܕܐܦ ܒܗܿܢܝܢ ܕܡܬܚܼܙܝܢ ܐܝܟ ܕܒܚܠܒܐ ܢܬܪܐܐ ܘܢܪܒܐ ܠܗܢܿܘܢ ܕܥܕܟܝܠ ܝܠܘ̈ܕܐ ܐܢܘܢ ܒܪܥܝܢܗܘܢ ܘܒܗܢܿܝܢ ܕܡܢܗܝܢ ܡܬܝܕܥܢ ܐܝܟ ܣܝܒܪܬܐ ܡܫܠܡܢܝܬܐ ܘܚܝܠܬܢܝܬܐ ܠܒܘܣܡܐ ܕܗܿܢܘܢ ܕܡܢ ܗܝܡܢܘܬܐ ܘܡܢ ܚܘܒܐ ܚ̈ܠܝܡܐ ܘܡ̈ܫܠܡܢܐ ܒܪܥܝܢܗܘܢ ܐܝܬܝܗܘܢ ܒܪܡ ܕܝܢ ܐܦ ܗܿܢܝܢ ܕܐܬܝܗܒ ܐܝܟ ܕܒܕܡܘ̈ܬܐ ܘܒܛܘܦܣ̈ܐ ܘܒܐܪ̈ܙܐ ܩܕܡ ܕܬܕܢܚ ܡܫܠܡܢܘܬܐ ܘܓܠܝܐܝܬ ܢܬܦܫܩ ܐܣܟܡܐ ܕܙܕܩ ܘܥܗܢ ܠܬܫܡܬܐ ܘܠܝܕܥܬܐ ܕܐܠܗܐ ܐܡܝܢܐܝܬ ܙܕܩ ܗܘܐ ܕܢܬܢܛܪܢ ܟܕ ܠܐ ܡܬܥܒܪܢ ܗܿܢܝܢ ܠܐ ܗܘܐ ܓܝܪ ܕܝܠܗܘܢ ܐܝܬܝܗܿ ܗܕܐ ܿ ܕܗܿܢܘܢ ܕܐܬܣܝܡ . ܠܗܘ݀ܢ ܢܡܘܣܐ ܕܢܫܢܘܢ ܗܢܿܝܢ ܕܐܬܓܙܪ ܠܗܘܢ ܐܠܐ ܕܝܠܗ ܕܣܿܐܡ ܢܡܘܣܐ ܐܝܬܝܗܿ ܕܬܘܣܦܬܐ ܕܢܡܘܣܐ ܢܥܒܕ ܐܝܟ ܕܥܗܢܐ ܠܨܒܘ̈ܬܐ ܕܣܝܼܡܢ ܒܙܒܢ ܙܒܢ ܿ ܕܗܼܝ ܗܕܐ ܓܠܝܐܝܬ ܡܬܐܡܪܐ ܒܗܿܢܝܢ ܕܒܬܪܟܢ . ܘܐܢ ܕܝܢ ܐܢܫܝܢ ܒܙܒܢ ܙܒܢ ܗܿܘܝܢ ܗܘܘ ܒܐܝܕܥܬܐ ܘܒܟܐܢܘܬܐ ܘܒܨܝܪܘܬܐ ܕܦܘܩ̈ܕܐ ܕܒܣܬܪܗܘܢ ܗܝ ܡܣܝܒܪܝܢ ܗܘܘ ܿ ܗܿܢܼܘܢ ܗܠܝܢ ܒܗܝܡܢܘܬܗܘܢ ܡܕܡ ܕܚܣܝܪ ܗܘܐ ܠܗܘܢ ܒܣܝܡ ܢܡܘܣܐ ܡܡܠܝܢ ܗܘܘ ܟܕ ܡܕܡ ܠܐ ܚܣܪܝܢ ܗܘܘ ܠܢܣܚܢܗܘܢ ܒܢܛܘܪܬܐ ܕܦܘܩ̈ܕܐ ܓܘܫܡ̈ܢܐ ܚܘܒܐ ܗܘ ܓܝܪ ܕܕܚܠܬ ܐܠܗܐ ܡܬܒܥܐ ܟܕ ܗܼܘ ܗܐܢ ܢܗܘܐ ܒܗܘܢܿ ܒܡܬܩܒܠܢܘܬܐ ܣܓܝܐܬܐ ܐܝܬܝܗܘܢ ܗܘܐ ܗܟܢܐ ܕܐܦܠܐ ܥܠ ܙܥܘܪ̈ܝܬܐ ܒܣܼܘ ܒܚܘܣܢܗܘܢ ܕܥܠ ܣܓܝ̈ܐܐ ܕܡܛܠܬܗܘܢ ܐܠܨܐ ܗܘܬ ܠܗܘܢ ܕܐܦ ܗܢܼܝܢ ܫܪܝܪܐܝܬ ܢܛܪܘܢ . ܘܠܐ ܠܓܡܪ ܗܿܢܼܝܢ ܗܠܝܢ ܩܕܡ ܙܒܢܐ ܕܥܗܢ ܢܬܩܘܿܢ ܐܝܟܢܡܐ ܕܢܣܬܒܪܘܢ ܗܿܢܘܢ ܗܠܝܢ ܕܐܝܟ ܗܟܢܐ ܕܒܚܘܒܗܘܢ ܐܬܥܠܼܝܘ ܿ ܠܘܬܗ ܕܣܿܐܡ ܢܡܘܣܐ . ܘܠܐ ܗܘܐ ܠܬܚܬ ܐܝܬܝܗܘܢ ܠܘܬ ܗܿܢܘܢ ܕܐܬܣܝܼܡ ܠܗܘܢܢܡܘܣܐ ܘܢܛܪܘ ܕܓܠܝ̈ܠܬܐ ܡܢ ܗܿܢܝܢ ܕܐܬܦܩܕܘ ܕܐܬܦܩܕܘ ܕܐܦ ܝܬܝܪܐ ܐܠܨܐܝܬ ܠܗܘܢ ܐܝܟ ܕܠܫܘܡܠܝܐ ܕܟܐܢܘܬܗܘܢ ܕܗܿܢܘܢ ܕܐܝܬ ܗܐ ܠܗܘܢ ܗܕܐ ܕܒܝܕ ܗܝܡܢܘܬܗܘܢ ܐܬܝܬܪܘ ܘܥܒܘ ܠܗܿܢܘܢ ܕܐܦ ܒܗܿܝ ܕܠܣܓܝ̈ܐܐ ܝܗܒܘ ܛܘܦܣܐ ܒܢܛܘܪܬܐ ܘܒܙܗܝܪܘܬܐ ܕܐܝܠܝܢ ܕܐܝܟ ܗܟܢܐ ܐܢܝܢ ܢܬܓܡܪܘܢ ܿ ܐܝܬܝܗܘܢ ܗܘܘ ܕܝܢ ܐܝܟ ܗܟܐ ܢܒ̈ܝܐ ܗܿܢܘܢ ܕܒܐܝܕܗܘܢ ܐܠܗ ܗܿܢܝܢ 

<pb n="113"/>

ܕܩܕܡܼܢ ܣܡܼܢ ܠܡܗܦܟܢܘܬܐ ܕܕܒܚ̈ܐ ܢܝܚܐܝܬ ܦܪܼܫ ܘܩܕܡܝܗܘܢ ܡܘܫܐ ܕܒܐܝܕܗ ܐܠܗܐ ܠܝܗܘܕ̈ܝܐ ܢܡܘܣܐ ܣܡܼ ܕܐܝܬܘܗܝ ܗܘܐ ܡܢ ܩܕܝܡ ܒܚܘܒܗ ܘܒܗܝܡܢܘܬܗ ܟܐܢܐ ܘܙܕܝܩܐ ܠܘܬ ܐܠܗܐ ܢܡܘܣ̈ܐ ܕܝܢ ܕܣܼܡ ܡܢܗܘܢ ܠܐ ܗܘܐ ܠܢܦܫܗ ܐܡܝܢܐܝܬ ܠܐ ܓܝܪ ܣܢܝܩ ܗܘܐ ܕܩܕܡ ܢܡܘܣܐ ܟܐܢܐ ܐܝܬܘܗܝ ܗܘܐ ܐܠܐ ܕܠܣܓܝ̈ܐܐ ܐܠܨܐܝܬ ܥܗܢܝܢ ܗܘܘ ܗܿܢܘ ܕܝܢ ܗܼܘ ܩܕܡܐ ܢܛܪ ܗܢܝܢ ܕܦܩܕ ܐܝܟ ܗܟܢܐ ܕܝܢ ܘܐܦ ܐܠܝܐ ܕܒܙܒܢ ܐܚܪܢ ܕܒܚ ܿ ܐܦܠܐ ܡܡܬܘܡ ܡܢ ܕܩܡ ܡܬܟܒ ܥܠܘܝܗ ܿ ܐܝܬܘܗܝ ܗܘܐ ܓܝܪ ܒܗܝܡܢܘܬܗ ܠܥܠ ܡܢ ܥ̈ܠܠܬܐ ܗܿܢܝܢ ܕܡܛܠܬܗܝܢ ܙܕܩ ܗܘܐ ܕܢܕܒܚܘܢ ܒܪܡ ܕܝܢ ܕܒܚܼ ܠܡܣܟܢܘܬܐ ܕܟܘܡܪ̈ܘܗܝ ܕܒܥܠܐ ܘܕܨܝܕܢ̈ܝܐ ܐܝܟܢܐ ܕܒܦܘܚܡܐ ܕܐܝܟܐ ܐܝܬܘܗܝ ܐܠܗܐ ܕܫܪܪܐ ܢܬܚܘܐ ܿ ܘܐܝܢ ܐܠܨܐ ܗܘܬ ܕܗܼܢܘܢ ܕܡܛܠ ܠܐ ܗܝܡܢܘܬܗܘܢ ܕܠܐ ܝܕܥܬܐ ܐܢܘܢ ܕܒܬܚܘܝܬܐ ܓܘܫܡܢܝܬܐ ܢܬܢܓܕܘܢ ܝܟ ܕܒܐܝܕܐ ܠܘܬ ܬܫܥܝܬܐ ܐܠܗܝܬ ܗܟܢܐ ܓܝܪ ܘܐܦ ܢܘܪܐ ܕܡܢ ܢܦܫܗܿ ܡܫܬܕܪܐ ܗܘܬ ܕܕܒ̈ܚܐ ܬܩܒܠ݀ ܘܬܪܝܡ ܥܝ̈ܢܝܗܘܢ ܠܘܬ ܗܝܡܢܘܬܐ ܕܐܠܗܐ ܗܘ ܕܠܐ ܡܬܚܙܐ . ܀ ܀ ܀
</p>
</div>
<div type="section" n="62">
<head type="editorial">62</head>
<p xml:lang="syr">

ܘܒܛܘܪܐ ܕܝܢ ܒܡܕܒܪܐ ܢܘܪܐ ܕܕܠܩܐ ܡܬܚܙܝܐ ܗܘܬ ܠܟܠܗ ܥܡܐ . ܘܕܚܠܬܐ ܕܬܢܢܐ ܘܕܪ̈ܥܡܐ ܡܫܬܕܪܐ ܗܬܘ ܥܗܢܐܝܬ ܥܠ ܗܿܢܘܢ ܕܚܿܙܝܢ ܗܘܘ ܕܠܓܡܪ ܠܘܬ ܕܚܠܬܐ ܠܐ ܡܨܛܠܝܢ ܗܘܘ ܒܡ̈ܠܐ ܘܒܡܦܠܢܬܘܐ ܐܠܐ ܐܢ ܡܕܡ ܥܠ ܥܝܢ̈ܝܗܘܢ ܒܝܕ ܗܿܢܝܢ ܕܡܬܚܙܝܢ ܕܚܠܬܐ ܬܫܘܪ ܿ ܠܐ ܗܐ ܓܝ ܐܠܗܐ ܐܝܬܘܗܝ ܗܘܐ ܢܘܪܐ ܗܿܝ ܕܡܬܚܙܝܐ ܗܘܬ ܘܐܦ ܠܐ ܗܿܝ ܕܐܬܐܡܪܬ ܡܢ ܡܘܫܐ . ܕܐܠܗܟ ܢܘܪܐ ܗܘ ܐܟܠܬܐ ܕܐܝܬܘܬܗ ܕܐܠܗܐ ܢܘܪܐܐܝܬܝܗ ܐܡܿܪ ܗܘܐ ܿ ܬܡܝܗܝܬ ܕܝܢ ܡܘܣܦ ܥܠ ܗܿܝ ܢܘܪܐ ܕܐܬܚܙܝܼܬ ܐܦ ܗܕܐ ܐܬܐܡܼܪܬ ܠܕܘܚܬܐ ܕܗܿܢܘܢ ܿ ܕܡܕܡ ܝܬܝܪ ܡܢ ܚܙܬܐ ܕܥܝܢ̈ܝܗܘܢ ܡܬܝܕܥܢܐ ܕܐܝܬܘܗܝ ܘܩܝܡ ܒܥܝܢ̈ܝܗܘܢ ܘܒܡܫܡܥܬܗܘܢ ܕܠܕܘܚܬܐ ܕܬܪܒܝܬܗܘܢ ܒܕܡܘܬ ܝ̈ܠܘܕܐ ܬܗܼܘܐ . ܀ ܀ ܀
</p>
</div>
<div type="section" n="63">
<head type="editorial">63</head>
<p xml:lang="syr">

ܗܟܢܐ ܗܟܝܠ ܒܬܫܥܝܬܗ ܕܕܝܬܩܐ ܥܬܝܩܬܐ ܐܝܬ ܕܡܬܚܙܐ ܣܓܝ̈ܐܬܐ ܒܙܒܢ ܘ ܐܝܟ ܕܡܕܒܪܢܘܬܐ ܝܬܝܪܐܝܬ ܚܠܦ ܗܿܢܘ ܕܝܠܦܝܢ ܡܬܬܚܬܐ ܥܡܗܘܢ ܐܘ ܐܝܟ ܕܐܠܨܐܝܬ ܣܝܡܢ . ܘܒܙܒܢ ܐܝܟ ܕܒܐܪ̈ܙܐ ܘܒܛܘܦ̈ܣܐ ܐܦ ܡܩܕܡܢ ܡܒܕܩܢ ܡܕܡ ܕܥܬܝܕ ܕܢܗܘܐ ܘܐܝܬ ܒܗܝܢ ܕܝܢ ܘܐܦ ܡܠܬܐ ܐܚܪܬܐ ܚܠܦ ܗܿܢܘܢ ܕܡܩܒܠܝܢ ܠܗܝܢ ܘܡܢܗܝܢ ܕܝܢ ܒܡܗܡܝܢܘܬܐ ܓܠܝܐܝܬ ܕܐܠܗܐ ܐܦ ܡܢ ܟܐܢ̈ܐ ܐܝܟ ܕܠܐ ܦܘܪܫܐ ܒܗܿܘ ܙܒܢܐ ܡܣܼܬܥܪܢ ܗܘܝ ܿ ܗܿܢܝܢ ܕܝܘܡܢܐ ܠܚܘܫܒܢܐ ܕܚܛܗ̈ܐ ܡܬܣܝܡܢ ܿ ܘܒܗܿܘ ܙܒܢܐ ܕܝܢ ܠܩܘܝܡ ܕܨ̈ܒܘܬܐ ܕܣܝܼܡܢ ܗܘܝ ܐܠܨܐܝܬ ܒܡܦܣܢܘܬܐ ܐܝܬܝܗܝܢ

<pb n="114"/>

ܗܘܐ ܐܝܟ ܗܕܐ ܕܐܝܬܝܗܿ ܗܘܬ ܠܘܬ ܩܕܡ̈ܝܐ ܕܢܫ̈ܐ ܣܓܝ̈ܐܬܐ ܢܣܒܘ݀ܢ ܘܡܛܠ ܕܒܢܡܘܣܐ ܠܓܡܪ ܠܐ ܟܠܝܢ ܗܘܘ ܿ ܠܐ ܥܕܟܝܠ ܐܝܬܝܗܿ ܗܘܬ ܥܒܕ ܢܡܘܣܐ ܘܡܢ ܐܠܗܐ ܕܝܢ ܒܗܿܘ ܙܒܢܐ ܡܦܣܐ ܗܘܬ ܕܒܓܝܐܘܬܐ ܕܡܘܠܕܢܘܬܐ ܕܒܢ̈ܐ ܟܐܢ̈ܐ ܘܙܕܝܩ̈ܐ ܢܫܬܪܬܚܘܢ ܗܿܢܘܢ ܕܚܠܦ ܐܝܩܪܐ ܡܢ ܐܠܗܐ ܐܬܝܗܒ ܗܘܐ ܠܗܘ݀ܢ ܕܐܒܗ̈ܐ ܕܥܡ̈ܡܐ ܢܗܘܘ݀ܢ ܘܐܦ ܢܬܡܗܘܢ ܟܕ ܓܝܪ ܡܬܒܥܝܐ ܗܘܬ ܕܐܪܥܐ ܥܡܘܪ̈ܐ ܬܬܡܠܐ ܐܝܟܐ ܠܐ ܝܬܝܪܐܝܬ ܗܕܐ ܙܕܩܐ ܗܘܬ ܕܗܿܢܘܢ ܕܒܐܣܟܡܗܘܢ ܘܒܕܘܒܪܗܘܢ ܚܐܪܐܝܢ ܢܫܪܬܗܘܢ ܝܠܕܐ ܕܡܢܗܘܢ ܐܟܙܢܐ ܕܡܢ ܐܝܠܢܐ ܛܒܐ ܒܐܪܘܚܬܐ ܣܓܝ̈ܐܬܐ ܕܐܪܥܐ ܢܨܒ̈ܬܐ ܫܬܠܝܢ ܘܢܨܒܝܢ ܐܝܟܢܐ ܕܬܪܬܝܗܝܢ ܢܓܕܫܢ ܒܗܿ ܒܗܕܐ ܐܝܩܪܐ ܠܡܘܠܕܢ̈ܐ ܕܐܒܗ̈ܐ ܕܥܡ̈ܡܐ ܡܬܩܪܝܢ ܘܬܪܒܝܬܐ ܛܒܬܐ ܠܗܢܿܘܢ ܐܫܬܘܼܬܦܘ ܿ ܡܫܟܚܐ ܐܢܫ ܐܫܟ ܬܫܥܝܬܐ ܕܕܝܬܩܐ ܥܬܝܩܬܐ ܕܗܼܝ ܗܕܐ ܗܘܼܬ ܠܗܘܢ ܪ̈ܘܪܒܐܝܬ ܗܕܐ ܕܐܡܪܬ ܡܬܚܙܝܐ ܕܣܓܝ ܝܬܝܪܐܝܬ ܙܕܩܐ ܗܘܬ ܕܗܿܢܘܢ ܕܒܥܘܡܪܐ ܕܕܚܠܬ ܐܠܗܐ ܐܝܬܝܗܘܢ ܗܘܐ ܕܒܝܠܕܐ ܡܫܪܬܚܐ ܢܣܓܘܢ ܐܢ ܐܡܝܢܐܝܬ ܡܢ ܬܪ̈ܝܗܘܢ ܘܠܐ ܗܘܐ ܕܥܡܪܬܐ ܗܕܐ ܥܡ̈ܡܐ ܕܟܠ ܓܢܣ ܗܘܿ ܝܢ ܒܗܿ ܡܢ ܐܠܗܐ ܗܘ ܡܕܡ ܕܬܩܪܝܐ ܬܗܼܘܐ ܡܛܠ ܕܝܢ ܕܡܟܝܠ ܗܼܝ ܗܕܐ ܥܡܪܬܐ ܟܝܠܐ ܕܥܡܘܪܗܝܗܿ ܒܡܫܘܚܬܗܿ ܢܣܒܼܬ ܒܬܘܣܦܬܐ ܕܢܡܘܣܐ ܢܝܚܐܝܬ ܡܫܘܚܬܐ ܕܫܘܬܦܘܬܐ ܥܠܼܬ ܀ ܀ ܀
</p>
</div>
<div type="section" n="64">
<head type="editorial">64</head>
<p xml:lang="syr">

ܘܐܢ ܕܝܢ ܘܐܦ ܗܫܐ ܚܿܙܝܢ ܐܢܚܢܢ ܕܗܼܢܝܢ ܟܕ ܗܼܢܝܢ ܠܡܢܗܘܢ ܫܠܝܛ ܕܢܥܒܕܘܢ ܘܠܡܢܗܘܢ ܠܓܡܪ ܠܐ ܫܠܝܛ . ܐܝܟ ܗܕܐ ܕܕܢܫܒܘܢ ܢܫ̈ܐܿ ܒܢܡܘܣܐ ܘܕܢܗܘܝܢ ܠܓܒܪ̈ܐ ܕܠܒܪ ܡܢ ܚܛܗܐ ܐܝܬܝܗܿ ܐܝܟ ܢܡܘܣܐ ܕܓܘܐ . ܕܟܝܢܐ ܕܡܢ ܐܠܗܐ . ܐܬܝܼܗܒ ܿ ܘܠܒܪ ܡܢ ܗܘ ܫܢܝܐ ܠܟܠ ܐܢܫ ܒܫܘܠܛܢܗ ܣܝܡܢܐ ܿ ܘܠܗܿܢܘܢ ܕܝܢ ܕܩܕܝܫܘܬܐ ܡܫܬܘܕܝܢ ܬܘܒ ܠܐ ܫܠܝܛ ܠܗܘܢ ܗܢܘܢ ܕܫܘܕܝܗܘܢ ܥܿܒܪ ܠܗ ܿ ܠܟܝܢܐ ܕܓܘܐ ܿ ܘܥܒܼܪ ܢܡܘܣܐ ܥܿܒܪ ܠܗܿܘ ܡܕܡ ܕܒܢܡܘܣܐ ܗܘ ܐܝܟܢܐ ܡܬܕܡܪܝܢ ܐܢܚܢܢ ܐܢ ܠܗܿܢܘܢ ܩ̈ܕܡܝܐ ܟܐܢ̈ܐ ܡܣܒܐ ܕܢܫ̈ܐ ܣܓܝ̈ܐܬܐ ܿ ܕܠܐ ܒܢܡܘܣܐ ܟܿܠܐ ܗܘܐ . ܘܠܐ ܡܢ ܟܝܢܐ ܡܣܠܝ ܗܘܐ . ܡܢ ܚܝܕܐ ܪܚܝܩ ܗܘܐ ܿ ܐܦܢ ܠܘܬ ܗܢܿܘܢ ܕܒܬܪܟܢ ܣܓܝ ܬܚܝܬ ܥܘܕܠܝܐ ܐܬܣܝܼܡ ܒܬܘܣܦܬܐ ܕܢܡܘܣܐ ܕܒܙܒܢܗ ܿ ܡܟܝܠ ܥܠܼܬ ܡܫܘܚܬܐ ܕܫܘܬܦܘܬܐ ܿ ܘܐܠܐ ܡܢܐ ܢܐܡܪ ܡܛܘܠ ܡܣܒܐ ܕܐܚ̈ܘܬܗܘܢ ܕܡܢ ܩܛܝܪܐ ܣܒܪܝܢ ܐܢܚܢܢ ܕܐܬܚܫܚܘ ܒܗ ܗܢܿܘܢ ܕܡܢ ܐܕܡ ܐܬܝܠܼܕܘ ܿ ܐܦܢ ܓܝܪ ܐܢܫ ܢܪܢܐ ܿ ܕܠܐ ܗܘܐ ܥܕܡܐ ܠܣܓܝ̈ܐܐ ܒܬܪܟܢ ܫܘܠܛܢܐ ܕܥܠ ܗܕܐ . ܪܕܐ ܘܥܿܒܪ ܿ ܐܠܐ ܠܐ ܗܘܐ ܐܦ ܠܗܿܢܘܢ ܕܡܢ ܗ݀ܘ ܩܕܡܐ ܐܬܝܼܠܕܘ 

<pb n="115"/>

ܡܦܩ ܡܢ ܗܕܐ ܕܩܛܝܪܐܝܬ ܐܠܨܐ ܗܘܬ ܘܐܝܟ ܕܠܐ ܦܘܪܫܐ ܗܿܢܘ ܝܢ ܐܝܟ ܡܕܡ ܕܐܠܨ ܗܝ ܗܕܐ ܩܒܼܠܘ ܿ ܒܪܡ ܕܝܢ ܗܿܘ ܡܕܡ ܕܠܐ ܒܠܚܘܕ ܫܠܝܛ ܗܘܐ ܒܗܿܘ ܙܒܢܐ ܿ ܐܠܐ ܘܐܦ ܐܝܟ ܡܕܡ ܕܐܠܨܐ ܩܒܼܠܘܗܝ ܗܘ ܗܢܐ ܒܕܪ̈ܐ ܕܒܬܪܟܢ ܥܒܼܪ ܢܡܘܣܐ ܒܘܠܝܬܐ . ܐܣܬܒܪ ܡܛܠ ܫܘܪܬܚܐ ܕܝܠܕܐ ܕܕܪ̈ܐ ܐܬܬܘܣܦ ܿ ܐܟܙܢܐ ܓܝܪ ܕܐܢ ܢܗܘܐ ܐܢܫ ܕܐܝܬ ܠܗ ܚܕܐ ܣܬܐ ܠܐ ܡܬܛܦܝܣ ܕܒܟܣܚܐ ܘܒܦܣܩܐ ܢܪܡܝܗܿ ܘܢܙܥܪܝܗܿ ܠܗܕܐ ܕܠܐ ܝܬܝܪܐܝܬ ܢܙܥܪ ܦܐܪ̈ܐ ܘܣܓܘ̈ܠܐ ܕܡܢܗܿ . ܐܢ ܕܝܢ ܢܫܬܘܠ ܘܢܨܘܒ ܣܘܟ̈ܝܗܿ ܣ̈ܓܐܝܬܐ ܘܚܠܦ ܚܕܐ ܣܓܝ̈ܐܬܐ ܢܥܒܕܝܗܿ ܘܐܪܥܐ ܪܘܝܚܬܐ ܕܛܒ ܒܣ̈ܬܐ ܕܟܪܝܡܐ ܢܡܠܐ ܬܟܝܠܐܝܬ ܒܚܦܝܛܘܬܐ ܩܿܪܒ ܠܟܣܚܐ ܘܦܣܩܐ ܕܫܒܘܩ̈ܐ ܡܛܠ ܕܡܟܝܠ ܡܢ ܦܐܪ̈ܐ ܕܡܢܗܿ ܠܐ ܚܣܪ ܡܛܠ ܣܓܝܐܘܬܐ ܕܢܨܒ̈ܬܐ ܕܡܢܗ ܐܬܬܠ ܀ ܀ ܀ 65 ܗܟܢܐ ܗܟܝܠ ܢܥܕ ܕܐܝܟܢܐ ܗܿܢܘܢ ܩܕܡ̈ܝܐ ܡܛܠ ܕܣܓܝ ܙܗܝܢ ܘܡܨܒܬܝܢ ܗܘܘ ܣܓܝܐܘܬܐ ܕܝܠܕܐ ܕܒܢ̈ܝܐ ܝܩܪܼܘ ܡܛܠ ܙܥܘܪܘܬܗ ܕܓܢܣܗܘܢܿ ܗܕܝܪܬܐ ܕܫܘܬܦܘܬܐ ܠܝܘܒܠܐ ܡܛ ܕܗܿܘ ܡܕܡ ܕܐܠܨܐ ܗܘܬ ܀ ܀ ܀ 66 ܗܼܘ ܕܝܢ ܡܢܝ ܟܕ ܛܒ ܐܡܼܪ ܕܒܣܐ ܥܠ ܦܓܪܐ ܒܝܕܥܬܗ ܒܗܝܢ ܒܨܒܘ̈ܬܐ ܠܐ ܡܬܒܩܐ ܐܠܐ ܐܝܟ ܥܒܕܗ ܕܦܓܪܐ ܕܡܢܗ ܗܝ ܐܦ ܟܐܢܘܬܐ ܘܐܦ ܥܘܠܐ ܿ ܘܐܦ ܛܒ̈ܬܐ ܘܐܦ ܒܝܫ̈ܬܐ ܕܠܐ ܝܕܥܬܐ ܘܕܠܐ ܪܥܝܢܐ ܢܣܒܼ ܘܐܡܼܪ ܕܙܕܩ ܗܘܐ ܠܗ ܕܢܬܒܝܢ ܕܐܝܟܢܐ ܥܠ ܚܕ ܚܕ ܡܢ ܣܘܥܪ̈ܢܐܢܝܫܐ ܗܘ ܕܗܿܢܘܢ ܕܣܥܪܝܢ ܠܗܘܢ ܡܦܿܪܫ ܕܡܘܬܗ ܐܟܙܢܐ ܕܗܕܐ ܕܢܣܬܝܒܪ ܕܐܝܬܝܗܿ ܕܟܝܢܐ ܘܕܓܘܐ ܠܟܠ ܐܢܫ ܘܒܗܕܐ ܕܓܡܝܪܐܝܬ ܢܓܗܐ ܥܕܘܠܝܐ ܗܝ ܒܗܕܐ ܕܝܢ ܕܠܐ ܠܓܡܪ ܕܠܐ ܥܠܬܐ ܡܣܬܒܪܐ ܕܐܝܬܝܗܿ ܒܝܘܡ̈ܝܢ ܝܘܡ̈ܝܢ ܐܝܟ ܩܘܕܡܐ ܕܨܒܝܢܐ ܕܗܿܘܐ ܒܙܒܢ ܘܕܫܘܪܝܐ ܕܐܢܫ ܐܢܫ ܕܗܼܝ ܗܕܐ ܐܦ ܒܗܿܢܝܢ ܩܕ̈ܡܝܬܐ ܐܡܝܪ̈ܐ ܙܒܢ̈ܬܐ ܣܓܝ̈ܐܬܐ ܿ ܠܐ ܕܝܢ ܡܬܒܝܢ ܒܝܕܥܬܗܝܢ ܕܗܿܢܝܢ ܡܛܠ ܕܣܓܝ ܒܪܒܪܝܐ ܐܝܬܘܗܝ ܕܐܝܟܢܐ ܕܐܝ ܩܘܡܬܗܘܢ ܕܦܓܪܐ ܗܟܢܐ ܐܠܨܐ ܕܐܦ ܣܝܒܪ̈ܬܐ ܕܥܗܢܢ ܢܩܪܒ ܠܗܘܢ ܿ ܗܟܢܐ ܘܐܦ ܠܫܘܝܘܬܗܝܢ ܕܢܦܫ̈ܬܐ ܙܕܩ ܕܝܘ̈ܠܦܢܐ ܐܝܠܝܢ ܕܥܗܢܝܢ ܠܗܝܢ ܠܥܘܕܪܢܗܝܢ ܢܬܩܪܒܘܢ ܠܗܝܢ ܿ ܠܗܿܢܘܢ ܓܝܪ ܕܗܫܐ ܡܬܝܠܕܝܢ ܡܢܘ ܗܢܐ ܕܠܚܡܐ ܡܘܫܛ ܠܗܘܢ . ܘܠܗܢܿܘܢ ܕܝܢ ܕܡܟܝܠ ܒܦܓܪܗܘܢ ܡܫܪܪܐ ܗܘܘ . ܡܢܘ ܗܢܐ ܕܡܟܝܠ ܚܠܒܐ ܕܐܡܗܬܗܘܢ ܢܩܪܒ ܠܗܘܢ ܕܬܪ̈ܬܝܗܝܢ ܗܿܢܝܢ ܠܬܪ̈ܝܗܘܢ ܕܠܐ ܒܙܒܢܗܝܢ ܐܡܝܢܐܝܬ ܡܣܓܦ̈ܢܝܬܐ ܘܡܚܒ̈ܠܢܝܬܐ ܐܢܝܢ ܘܒܙܒܢܗܝܢ ܕܝܢ ܐܡܝܢܐܝܬ ܡܥܕܪ̈ܢܝܬܐ ܘܡܐܣ̈ܝܢܝܬܐ ܐܢܝܢ ܐܘ ܐܝܟܢܐ ܡܫܟܚܝܢ ܕܐܦ ܗܿܘ ܕܒܐܫܬܐ ܐܝܬܘܗܝ ܘܗ݀ܘ ܕܣܓܝ ܚܠܝܡ ܕܣܝܒܪܬܐ ܕܫܘܝܢ 

<pb n="116"/>

ܘܕܡܢ ܢܩܒܠܘܢ ܀ ܀ ܀
</p>
</div>
<div type="section" n="67">
<head type="editorial">67</head>
<p xml:lang="syr">

ܓܡܝܪܐܝܬ ܗܟܝܠ ܠܐ ܝܕܥ ܗܘ ܛܥܝܐ ܕܠܝܗܘ̈ܕܝܐ ܗܿܢܘܢ ܕܒܨܪܝܢ ܐܬܝܼܠܕܘ ܘܐܬܪܒܼܝܘ ܡܣܬܒܪܐ ܐܡܝܢܐܝܬ ܕܝܬܝܪܬܐ ܗܘܬ ܘܒܛܠܬܐ ܡܠܬܐ ܓܡܝܪܬܐ ܠܡܠܦܢܘܬܐ ܘܠܐ ܥܗܢܐ ܗܘܬ ܿ ܕܗܼܝ ܗܕܐ ܟܕ ܒܢܘܓܪܐ ܕܙܒܢܐ ܐܬܪܕܝܘܼ ܠܚܪܬܐ ܐܬܦܪܣܘ ܒܗܢܿܝܢ ܕܝܘܠܦܢܐ ܒܩܛܝܪܐ ܩܼܒܠܘ ܐܟܙܢܐ ܕܣܝܒܪܬܐ ܕܠܐ ܒܨܒܝܢܐ ܢܣܝܡ ܐܢܫ ܠܗܢܿܘܢ ܕܠܓܡܪ ܠܐ ܡܫܟܚܝܢ ܕܢܩܒܠܘܢܗܿ ܘܙܕܩ ܗܘ ܕܝܢ ܐܝܟ ܕܕܡܝܐ ܕܗܿܘܕܡܠܦ ܘܡܠܠ ܿ ܕܗܿܘ ܡܕܡ ܕܥܗܢ ܠܗ݀ܢܘܢ ܕܗܫܐ ܥܠܘ ܠܝܘܠܦܢܐ ܢܚܘܐ ܘܢܐܡܪ ܐܝܟܢܐ ܕܠܐ ܐܦ ܗ݀ܘ ܐܝܟ ܕܒܐܐܪ ܢܫܪܐ ܿ ܘܐܦܠܐ ܗܿܢܘܢ ܕܫܡܥܝܢ ܡܩܒ̈ܠܢܐ ܕܡܠܬܗ ܠܐ ܢܗܘܘܢ ܿ ܀ ܀ ܀
</p>
</div>
<div type="section" n="68">
<head type="editorial">68</head>
<p xml:lang="syr">

ܒܗܿܢܝܢ ܗܟܝܠ ܘܟܡܐ ܕܐܝܟ ܗܿܢܝܢ ܕܠܡܕܒܪܢܘܬܐ ܚܦܝܛܬܐ ܕܐܠܗܐ ܫܠܡܼܢ . ܠܐ ܐܬܒܝܢ ܗܘܼ ܒܪܒܪܝܐ ܣܓܝ ܫܢܼܐ . ܘܐܫܝܚ ܕܢܚܘܐ ܕܕܠܩܘܒܠܐ ܐܝܬܝܗܿ ܕܝܬܩܐ ܥܬܝܩܬܐ ܕܚܕܬܐ . ܐܝܢܟܐ ܕܒܗܕܐ ܕܡܚܘܐ ܕܠܐ ܗܘܐ ܠܡ ܚܕ ܐܝܬܘܗܝ ܣܝܘܡܐ ܕܬܪܬܝܗܝܢ ܢܣܬܒܪ ܕܐܝܬ ܠܗ ܐܬܪܐ ܠܒܕܝܗ ܕܪܘܫܥܐ ܘܢܦܝܣ ܠܗܿܢܘܢ ܕܠܐ ܪܥܝܢܐ ܕܡܢ ܒܝܫܬܐ ܐܝܬܘܗܝ ܘܡܢ ܐܪ̈ܟܘܢܛܝܗܿ ܕܗܕܐ ܣܝܼܡ ܢܡܘܣܐ ܩܕܡܝܐ . ܗܝ ܗܕܐ ܩܕܡܘܗܝ ܐܦ ܐܚܪ̈ܢܐ ܒܡܪܚܘܬܗܘܢ ܕܠܗܘܢ ܢܩܦ . ܘܗܼ݀ܝ ܗܕܐ ܥܼܒܕܘ ܡܪܩܝܘܢ ܓܝܪ ܠܐ ܗܘܐ ܠܒܝܫܬܐ ܿ ܐܠܐ ܠܟܐܢܐ ܠܡ ܐܚܪܢܐ ܠܒܪ ܡܢ ܛܒܐ ܿ ܐܝܟ ܕܐܡܼܪ ܣܐܡ ܠܗ݀ ܠܕܝܬܩܐ ܥܬܝܩܬܐ ܒܛܘܥܝܝ ܕܝܢ ܘܣܓܝ ܒܪܘܫܥܐ ܗܕܐ ܣܒܪ ܒܪܡ ܕܝܢ ܐܬܟܚܕ ܡܢ ܥܘܙܐ ܕܟܐܢܘܬܐ ܕܦܘܩ̈ܕܢܐ ܕܒܗܿ ܿ ܘܒܣܝܠܝܕܣ ܕܝܢ ܗ݀ܘ ܕܡܢܗ ܐܢܘܢ ܿ ܗܿܢܘܢ ܕܡܬܩܪܝܢ ܓܢܘܣ̈ܛܝܩܐ ܘܐܦ ܗܼܘ ܐܡܪܼܚ ܕܡܢ ܒܝܫܬܐ ܗܝ ܠܡ ܢܣܝܡܝܗܿ ܠܕܝܬܩܐ ܥܬܝܩܬܐ ܕܡܢܗ ܕܗܢܐ ܕܩܕܝܡ ܗܘ ܠܗ ܿ ܥܠ ܐܣܟܡܐ ܗܘ ܕܒܪܘܝܘܬܐ ܡܢܝ ܐܬܦܠܓ ܒܠܚܘܕ ܫܪܟܐ ܕܝܢ ܗܼܢܝܢ ܪ̈ܫܢܘܬܐ ܫܠܡܐܝܬ ܬܪ̈ܝܗܘܢ ܐܡܼܪܘ . ܘܠܢܛܝܢܘܣ ܕܝܢ ܥܡ ܗܿܢܝܢ ܘܐܚܪ̈ܢܐ ܬܘܒ ܕܦܠܝܓܝܢ ܥܠ ܚܕ̈ܕܐ ܘܥܠ ܗܿܢܘܢ ܕܐܬܩܕܡܘ ܐܬܐܡܼܪܘ ܒܡܢܗܝܢ ܐܚܪ̈ܢܝܬܐ ܫܠܡܼܘ ܠܗܿܢܝܢ ܕܐܬܩܕܡܘ ܐܬܐܡܼܪܘ ܿ ܘܡܦܪܫܐܝܬ ܠܕܝܬܩܐ ܥܬܝܩܬܐ ܥܼܕܠܘ ܘܐܒܐܫܘ ܘܕ̈ܠܝܠܬܐ ܣܡܼܘ ܠܘܩܒܠ ܚܕ̈ܕܐ ܡܢ ܗܕܐ ܕܠܘܩܒܠ ܠܡ ܚܕܬܐ ܦܠܝܓܢ ܕܣܒܪܘ ܕܓܠܝܐܝܬ ܗܢܼܝܢ ܣܩܘܒܠܐ ܡܚܘܝܢ ܿ ܘܡܟܝܠ ܗܢܐ ܪܫܐ ܕܒܗܢ ܫܪܒܐ ܠܘܩܒܠ ܟܠܗܘܢ ܐܟܚܕܐ ܗܿܢܘܢ ܕܨܥܪܘ ܦܘܩ̈ܕܢܐ ܩܕܡ̈ܝܐ ܡܬܐܡܼܪ ܀ ܀ ܀
</p>
</div>
<div type="section" n="69">
<head type="editorial">69</head>
<p xml:lang="syr">

ܘܩܕܡ ܕܝܢ ܕܢܣܝܡ ܗܿܢܝܢ ܡ̈ܠܐ ܗܿܢܝܢ ܕܒܗܝܢ ܟܠܗܘܢ ܗܪ̈ܣܝܘܛܐ ܗܕܐ ܦܠܓܘܬܐ ܣܒܼܪܘ ܕܗܼܢܝܢ ܥܬܝܩ̈ܬܐ ܠܘܩܒܠ ܚܕ̈ܬܬܐ ܬܬܐܡܼܪ ܗܕܐ ܩܕܡܝܬܐ ܐܠܨܐܝܬ ܐܦ ܠܘܩܒܠ ܗ݀ܢܘܢ ܝܘܢ̈ܝܐ ܚܢ̈ܦܐ ܐܦܢ ܡܣܬܒܪܝܢ ܐܢܚܢܢ ܕܩܠܝܠ ܡܫܢܝܢ ܐܢܚܢܢ ܡܢ ܫܪܒܐ ܕܣܝܼܡ ܩܕܡܝܢ ܿ ܗܿܢܘܢ ܕܡܐ ܕܐܡܼܪܢ

<pb n="117"/>

ܠܗܘܢܿ ܘܚܼܘܝܢ ܕܠܐ ܩܝܡܝܢ ܝܘܠܦܢ̈ܝܗܘܢ ܕܝܘܢܝ̈ܐ ܚܢ̈ܦܐ ܡܛܠ ܡܛܠ ܬܟܬܘܫܐ ܕܗܿܢܘܢ ܣܕ̈ܩܐ ܕܗܼ݀ܢܘܢ ܒܝܢܬܗܘܢ ܩܒܥܘ ܿ ܒܪ ܫܥܬܗ ܡܫܝܚܝܢ ܕܢܫܬܩܘܢܢ ܕܐܦ ܠܘܬܟܘܢ ܠܡ ܦܓܘ̈ܬܐ ܣܓܝ̈ܐܬܐ ܐܝܬ ܿ ܗܕܐ ܕܒܝܕ ܗܿܢܝܢ ܗܪ̈ܣܝܘܛܐ ܕܐܬܿܒܕܡܘ ܐܬܐܡܼܪܘ ܡܫܬܟܐ ܕܠܐ ܦܘܪܫܢܐ ܕܝܢ ܟܕ ܠܐ ܝܕܥܝܢ ܕܟܡܐ ܐܝܬܘܗܝ ܦܘܪܫܢܗܘܢ ܘܢܘܟܪܝܘܬܗܘܢ ܕܗܼܢܝܢ ܡܢܢ ܒܗܿܢܝܢ ܣܪܩܐܝܬ ܒܟܘܪܗܢܗܘܢ ܠܐ ܡܚܣܕܝܢ ܘܡܣܟܝܢܘܬܗܘܢ ܡܗܦܟܝܢ ܥܠܝܢ . ܕܗܝ ܗܕܐ ܥܘܕܠܐ ܠܘܩܒܠ ܥܘܕܠܐ ܐܝܬܝܗܿ ܘܠܐ ܗܘ ܡܦܩ ܒܘܪܚܐ ܗܝ . ܚܢ̈ܦܐ ܓܝܪ ܝܘܢܝ̈ܐ ܡܢܗܘܢ ܕܐܝܩܪ̈ܐ ܫܘ̈ܝܐ ܦܝܠܘܣܦ̈ܐ ܟܠܗܘܢ ܠܘܩܒܠ ܚܕ̈ܕܐ ܝܘܢ̈ܝܐ ܢܦܩܝܢ ܿܘܐܟܚܕܐ ܟܠܗܘܢ ܫܘܝܐܝܬ ܐܝܟ ܚܢ̈ܦܐ ܝܘܢܝ̈ܐ ܡܬܝܩܪܝܢ ܠܘܬܗܘܢ ܘܡܫܬܡܗܝܢ ܘܬܫܒܘܚܬܐ ܝܘܠܦ̈ܢܐ ܕܡܬܟܬܫܝܢ ܥܡ ܚܕ̈ܕܐ ܒܫܘܝܘܬܐ ܚܫ ܩܒܘܠ ܠܘܬ ܚܕ̈ܕܐ ܠܝܬ ܠܗܘ݀ܢ ܗܟܢܐ ܕܐܡܬܝ ܕܐܢܝ ܝܘܠܦܢܐ ܕܚܕ ܡܢܗܘܢ ܐܝܟ ܫܪܝܪܐ ܢܝܩܪ ܠܓܡܪ ܠܚܕ ܡܢܗܘܢ ܕܢܦܩ ܡܢ ܚܘܫܒܢܐ ܕܝܘܢܝ̈ܐ ܠܐ ܡܡܪܚ ܘܡܢ ܬܫܒܘܚܬܐ ܕܒܦܝܠܣܦܘܬܐ ܘܓܠܝܐ ܗܝ ܕܒܡܨܛܠܝܢܘܬܐ ܡܕܡ ܐܝܟ ܕܠܐ ܦܘܪܫܢܐ ܡܬܚܫܚ ܐܝܟܢܐ ܕܩܪܐܘܢ ܐܘ ܐܢܫ ܐܚܪܢ ܫܦܼܪܬ ܠܗ ܡܢܬܗ ܿ ܘܡܢ ܟܠܗܘܢ ܚܕ ܿ ܓܒܐ ܠܗ . ܕܡܢ ܗܕܐ ܒܘܠܝܬܐ ܡܝܐܝܬ ܡܣܬܒܪܝܢ ܕܡܕܡ ܕܠܝܬ ܠܗ ܫܬ ܐܣܬܐ ܘܠܐ ܩܐܡ ܟܠܗܘܢ ܐܡܪܝܢ . ܒܗ݀ܝ ܓܝܪ ܕܐܦ ܠܐ ܠܚܕ ܡܢ ܟܘܠܗܘܢ ܐܚܪ̈ܢܐ . ܝܬܝܪܐ ܐܝܬ ܒܣܒܪܐ ܕܝܘܠܦܢܐ . ܝܘܢܝ̈ܐ ܐܢܘܢ ܓܝܪ ܟܠܗܘܢ ܫܘܝܐܝܬ ܘܦܝܠܘܣ̈ܦܐ ܐܝܬܝܗܘܢ ܐܢܢܩܐ ܗܝ ܐܠܨܐܝܬ ܕܡܣܡ ܒܪܥܝܢܗܘܢ ܘܣܒܪܗܘܢ ܦܠܝܓܐ ܘܣܩܘܒܠܐ ܕܗܿܢܝܢ ܕܫܘܝܢ ܕܠܡܗܦܟܢܘܬܐ ܓܝܪܬܐ ܘܫܪܝܐ ܕܣܒܪܗܘܢ ܡܟܣܢܘܬܐ ܐܝܬܝܗܿ ܕܟܠܗܘܢ ܐܝܟ ܟܡܐ ܕܠܟܠܗܘܢ ܫܘܝܘܬܐ ܒܦܝܠܣܦܘܬܐ ܿ ܟܘܠܗܘܢ ܝܘܢܝ̈ܐ ܝܗܒܝܢ ܠܗܘܢܿ ܒܗܿ ܓܝܪ ܒܡܠܬܗܘܢ ܟܠܗ ܚܝܠܗܘܢ ܒܗܢܝܢ ܪ̈ܫܝܬܐ ܝܗܒܝܢ ܠܗܘܢܿ ܒܗܿ ܓܝܪ ܒܡܬܠܗܘܢ ܟܠܗ ܚܝܠܗܘܢ ܒܗܢܝܢ ܪ̈ܝܬܐ ܠܘܩܒܠ ܚܕ̈ܕܐ ܣܦܩܘܗܝ ܿ ܘܗܼܝ ܚܝܠܬܢܘܬܗ ܕܒܟ̈ܬܒܝܗܘܢ ܚܕ ܚܕ ܡܢܗܘܢ ܠܩܘܒܠܗ ܒܐܣܟܡܐ ܐܝܢܐ ܕܗܘܼ ܐܗܦܟܗܿ ܒܗܿܝ ܕܐܩܝܡ ܠܩܘܒܠܗܿ ܫܘܝܐܝܬ ܠܚܒܪܗ ܘܚܼܫ ܡܢܗ ܒܫܘܝܘܬܐ ܗܘ ܡܕܡ ܕܥܒܕ ܠܗ . ܀ ܀ ܀
</p>
</div>
<div type="section" n="70">
<head type="editorial">70</head>
<p xml:lang="syr">

ܗܪ̈ܣܝܘܛܐ ܕܝܢ ܒܪܫܥܬܗ ܘܡܢ ܕܘܟܬܗ ܡܢ ܚܘܫܒܢܐ ܕܪܟܣܛܝܢܘܬܐ ܘܕܥܕܬܐ ܐܬܟܼܪܙܘ ܘܐܣܬܼܠܝܘ ܕܐܬܟܣܣܘ ܒܚܘܕܬܐ ܕܝܘ̈ܠܦܢܐ ܢܘܟܪ̈ܝܐ ܕܡܢ ܗܕܐ ܡܛܠ ܕܟܬܒ̈ܐ ܐܠܗ̈ܝܐ ܓܠܝܐܝܬ ܟܠܝܢ ܘܚܒܫܝܢ ܠܗ݀ ܠܡܪܚܘܬܗܘܢ ܕܗܼܢܝܢ ܒܗܿܢܝܢ ܕܣܒܼܪܘ ܕܐܬܦܪܣܘ ܐܬܐܠܨܘ ܕܣܘܓܐܐ ܡܢܗܘܢ ܢܦܣܩܘܢ ܡܛܠ ܕܠܝܬ ܗܘܐ ܠܗܘܢ ܬܪ̈ܬܝܗܝܢ ܕܐܦ ܠܟ̈ܬܒܐ ܢܣܬܒܪܘܢ ܕܡܬܬܠܡܕܝܢ ܘܕܢܐܡܪܘܢ ܡܕܡ ܕܨܒܝܢ ܐܠܐ ܐܠܨܐ ܗܘܬ ܠܗܘܢ ܚܕܐ ܡܢ ܬܪ̈ܬܝܢ ܿ ܕܐܘ ܒܣܘ݀ܢ ܒܟ̈ܬܒܐ ܐܝܟ ܕܠܓܡܪ ܟܪ̈ܣܛܝܢܐ ܠܐ ܢܬܩܪܘܢ ܐܘ 

<pb n="118"/>

ܡܢ ܝܘܠܦܢܐ ܕܝܠܗܘܢ ܢܫܢܘܢ ܠܓܡܪ ܓܝܪ ܐܡܝܢܐܝܬ ܥܕܬܐ ܩܬܠܝܩܐ ܒܪ ܐܢܫܐ ܡܠܦܢܐ ܠܐ ܡܫܡܗܐ ܥܠܝܗܿ ܐܠܐ ܐܢ ܡܫܝܚܐ ܕܐܠܗܐ . ܕܐܝܬܘܗܝ ܚܝܕܝܐ ܐܠܗܐ ܗܘ ܕܒܕܝܬܩܐ ܥܬܝܩܬܐ ܘܒܚܕܬܐ ܡܠܠ ܿ ܘܒܗܕܐ ܓܠܝܐܝܬ ܕܠܐ ܚܪܝܢ ܡܬܚܙܝܐ ܕܗܼܘ ܒܝܕ ܪ̈ܥܘܬܐ ܗܿܢܘܢ ܕܐܡܝܢܐܝܬ ܫܦ̈ܝܐ ܗܘܘ ܘܗܪ̈ܣܝܘܛܐ ܘܠܚܪܬܐ ܕܝܢ ܘܐܦ ܒܝܕ ܐܢܫܐ ܨܝ̈ܕܐ ܕܩܒܼܠܘ ܪܘܚܐ ܕܩܘܕܫܐ ܗܿܢܝܢ ܪ̈ܘܪܒܬܐ ܕܬܫܒܘܚܬܗ ܕܐܒܘܗܝ ܐܟܚܕܐ ܘܐܦ ܕܝܠܗ ܒܡ̈ܠܐ ܫܚ̈ܝܡܬܐ ܝܘܠܦ̈ܢܘܗܝ ܣܡܼ ܿ ܗܢܿܘܢ ܕܠܐ ܡܫܟܚܝܢ ܗܘܘ ܿ ܐܝܟ ܕܕܡܝܐ ܘܐܦܠܐ ܗܢܿܘܢ ܕܣܓܝ ܪܕܝܢ ܕܢܕܥܘܢ ܘܢܕܪܟܘܢ ܐܢܘܢ ܚܕ ܟܡܐ ܐܢܫܐ ܗܢܿܘܢ ܕܠܐ ܒܠܚܘܕ ܣܦܪܐ ܠܐ ܝܕܥܝܢ ܗܘܘ ܐܠܐ ܐܦܠܐ ܒܢܘܦܩܐ ܗܢܐ ܕܓܘܐ ܐܝܬܝܗܘܢ ܗܘܐ ܡܛܠ ܫܦܝܘܬܗܘܢ ܣܓܝܐܬܐ ܘܕܟܝܘܬܐ ܕܕܘܒܪ̈ܐ ܕܥܝܕܗܘܢ ܕܠܐ ܙܐܦܐ ܕܢܐܡܪܘܢ ܒܩܠܐ ܪܡܐ ܘܢܫܝܚܘܢ ܕܢܟܬܒܘܢ ܘܗܟܢܐ ܚܦܝܛܐܝܬ ܬܬܛܦܝܣ ܠܗܘܢ ܥܕܬܐ ܐܝܟ ܕܠܡܫܝܚܐ ܕܗܼܘ ܒܠܚܘܕܘܗܝ ܐܝܬܘܗܝ ܠܗ ܡܠܦܢܐ ܒܝܕ ܟܬܒ̈ܐ ܩܕܝܫ̈ܐ ܘܠܐ ܗܘܐ ܒܪ ܐܢܫܐ ܐܢܫ ܀ ܀ ܀
</p>
</div>
<div type="section" n="71">
<head type="editorial">71</head>
<p xml:lang="syr">

ܗܿܢܘܢ ܕܝܢ ܟܠܗܘܢ ܕܥܠܝܗܘܢ ܗܝ ܡܠܬܢ ܢܘܟܪ̈ܝܐ ܠܟ̈ܬܒܐ ܒܝܘܠܦ̈ܢܝܗܘܢ ܚܬܝ̈ܬܐ ܢܦܫܗܘܢ ܣܡܼܘ ܿ ܕܠܗܘܢ ܠܟ̈ܬܒܐ ܨܥܼܪܘ ܿ ܘܡܦܪܫܐܝܬ ܦܣܼܩܘ ܘܥܼܛܘ ܿ ܕܣܼܒܪܘ ܘܐܦ ܡܟܣܢܘܬܐ ܕܠܘܩܒܠܗܘܢ ܢܒܛܠܘܢ ܡܢ ܪܥܝܢܐ ܕܝܢ ܕܢܦܫܗܘܢ ܘܡܢ ܦܘܪܣܐ ܕܝܠܗܘܢ ܒܕܡܘܬ ܐܢܫܝܢ ܝܘܢܝ̈ܐ ܚܢܦ̈ܐ ܐܥܠܘ ܝܘܠܦ̈ܢܐ ܚܕ̈ܬܐ ܕܪܘܫܥܐ ܐܝܟܢܐ ܕܐܦ ܠܐ ܟܪ̈ܣܛܝܢܐ ܐܠܐ ܡܢܗܘܢ ܕܗܿܢܘܢ ܢܬܩܪܘܢ ܿ ܗܿܢܘܢ ܕܠܗܘܢ ܡܬܛܦܝܣܝܢ ܐܟܙܢܐ ܕܡܢ̈ܝܢܝܐ ܗܿܢܝܢ ܕܠܩܘܒܠܗܘܢ ܗܫܐ ܐܡܪܝܢ ܐܢܚܢܢ . ܘܡܪ̈ܩܝܘܢܐ ܡܢ ܡܪܩܝܘܢ ܘܘ̈ܠܢܛܢܝܢܐ ܡܢ ܘܠܢܛܝܢܘܣ ܐܡܝܢܐܝܬ ܕܝܢ ܟܘܠܗܿ ܥܕܬܐ ܩܬܘܠܝܩܐ ܕܡܢ ܫܘܪܝܐ ܒܝܕ ܗ݀ܢܘܢ ܕܡܫܝܚܐ ܒܗܘܢ ܡܠܠ ܿ ܒܟܠܗܿ ܐܪܥ ܥܡܪܬܐ ܐܬܢܨܒܼܬ ܘܐܫܼܬܪܪܬ ܿ ܠܓܡܪ ܕܬܩܪܐ ܐܢܘܢ ܟܪ̈ܣܛܝܢܐ ܘܬܫܡܗ ܐܢܘܢ ܠܐ ܡܬܛܦܝܣܐ ܐܠܐ ܡܠܝܐܝܬ ܢܘܟܪ̈ܝܐ ܠܐ ܒܠܚܘܕ ܐܝܟ ܚܢ̈ܦܐ ܿ ܐܠܐ ܝܬܝܪ ܡܢ ܚܢ̈ܦܐ ܿ ܣܒܪܐ ܥܠܝܗܘܢ ܕܐܝܬܝܗܘܢ ܿ ܗܟܢܐ ܕܗܼܢܘܢ ܝܘܠܦ̈ܢܐ ܕܫܪܪܐ ܘܕܕܚܠܬ ܐܠܗܐ ܒܠܚܘܕ ܒܥܕܬܐ ܒܟ̈ܬܒܐ ܠܐ ܡܬܦܣܩܝܢ ܘܠܐ ܡܬܥܛܠܝܢ ܘܐܦ ܠܐ ܡܕܡ ܡܢܬܐ ܡܢܗܘܢ ܡܬܚܒܠܐ ܘܕܠܐ ܬܟܬܘܫܐ ܘܓܠܝܐܝܬ ܘܕܠܐ ܚܪܝܢܐ ܫܠܡܐܝܬ ܠܘܬ ܟܠ ܐܢܫ ܒܚܦܝܛܘܬܐ ܒܟܘܠܗܿ ܐܪܥܐ ܥܡܪܬܐ ܠܘܬ ܗܿܢܘܢ ܕܪܕܝܢ ܿ ܘܠܘܬ ܗ̈ܕܝܘܛܐ ܡܬܢܛܪܝܢ ܀ ܀ ܀
</p>
</div>
<div type="section" n="72">
<head type="editorial">72</head>
<p xml:lang="syr">

ܗܢܼܘܢ ܕܝܢ ܗܿܢܘܢ ܠܢܦܫܗܘܢ ܝܘܠܦ̈ܢܐ ܢܘܟܪ̈ܝܐ ܣܼܡܘ ܘܪܟܒܘ ܡܢ ܡܢܝܢܗܿ ܘܚܘܫܒܢܗܿ ܕܥܕܬܐ ܓܡܝܪܐܝܬ ܐܣܬܼܠܝܘ ܘܐܬܼܛܪܕܘ ܿ ܕܐܦ ܠܐ ܒܫܡܐ ܕܟܪܣܛܝܢܘܬܐ ܒܡܼܠܟܐ ܕܓܘܐ ܕܟܠܗܘܢ ܟܪ̈ܣܛܝܢܐ ܢܫܬܘܬܦܘܢ ܡܛܠ ܕܚܘܕܬܗܘܢ ܠܐ ܗܘܐ ܠܘܩܒܠ ܒܪ 

<pb n="119"/>

ܐܢܫܐ ܐܘ ܠܘܩܒܠ ܚܕ ܐܘ ܠܘܩܒܠ ܣܓܝ̈ܐܐ ܐܬܦܪܣܘ ܿ ܗܼܝ ܓܝܪ ܫܘܝܘܬܐ ܕܬܟܬܘܫܗܘܢ ܠܓܡܪ ܠܐ ܟܠܝܐ ܗܘܬ ܠܗܘܢܿ ܡܢ ܫܘܬܦܘܬܐ ܕܫܘܡܗܐ ܕܓܘܐ ܿ ܐܝܟܐܢ ܕܐܦ ܒܝܬ ܚܢ̈ܦܐ ܕܦܝܠܘܣ̈ܦܐ ܘܝܘܢܝ̈ܐ ܟܠܗܘܢ ܡܬܩܪܝܢ ܐܠܐ ܠܘܩܒܠ ܡܫܝܚܐ ܗܘ ܡܠܬܗ ܕܐܠܗܐ ܚܕܬܘ ܿ ܕܡܢ ܫܘܬܦܘܬܗ ܢܦܠܼܘ ܘܐܦ ܡܢ ܫܘܡܗܗ ܀ ܀ ܀ 
</p>
</div>
<div type="section" n="73">
<head type="editorial">73</head>
<p xml:lang="syr">

ܘܐܢ ܕܝܢ ܐܢܫ ܢܚܣܕ ܠܢ ܒܗܕܐ ܒܥܬܐ ܕܗܫܐ ܿ ܘܐܦ ܗܐ ܙܒܢܐ ܘܦܠܓܘܬܐ ܕܐܝܬ ܒܥܕܬܐ ܩܬܘܠܝܩܐ ܕܟܕ ܡܩܘܝܢ ܟܬܒ̈ܐ ܒܫܠܡܘܬܗܘܢܿ ܘܐܢܫ ܠܐ ܡܡܪܚ ܡܢܢ ܡܕܡ ܡܢܗܘ݀ܢ ܐܦܠܐ ܕܢܦܣܘܩܼ ܐܦ ܠܐ ܕܢܫܚܠܦ ܢܐܠܦ ܗܘ ܗܢܐ ܕܠܐ ܗܘܐ ܥܠܝܗܘܢ ܕܨ̈ܒܘܬܐ ܕܐܢ ܐܝܬܝܗܝܢ ܒܩܢܘ̈ܡܐ ܐܘ ܠܐ ܐܬܙܝܥܬ ܗܕܐ ܦܠܓܘܬܐ ܠܘܬܢܿ ܐܠܐ ܟܕ ܒܗܝܢ ܒܨܒܘ̈ܬܐ ܘܒܗܘܢܿ ܒܩܢܘܡ̈ܐ ܢܩܦܐܝܬ ܐܝܟ ܚܘܪܒܢܐ ܕܟܬܒ̈ܐ ܗܢܘܢ ܕܡܢ ܟܠܢ ܫܘܝܐܝܬ ܡܬܗܝܡܢܝܢ ܡܘܕܝܢ ܐܢܚܢܢ . ܥܠ ܐܣܟܡܐ ܕܝܢ ܕܥܠܝܗܘܢ ܕܐܝܟܢܐ ܐܝܬܘܗܝ ܒܩܢܘܘܡܐ ܡܕܡ ܡܢܗܘܢ ܦܠܝܓܝܢ ܐܢܚܢܢ ܿ ܕܒܫܘܒܗܪܐ ܝܬܝܪܐ ܕܗܿܢܘܢ ܕܡܢ ܫܘܪܝܐ ܐܨܛܢܼܥܘ ܿܒܥܬܐ ܕܐܝܟ ܗܟܢܐ ܐܝܬܝܗܿ ܡܫܟܚܐ ܓܝܪ ܘܐܦ ܝܬܝܪܐܝܬ ܕܢܬܓܡܪ ܒܕܚܠܬ ܐܠܗܐ ܐܦ ܒܠܥܕ ܡܢ ܕܢܫܝܚ ܕܢܩܪܘܒ ܠܒܥܬܐ ܕܥܠ ܗܿܢܝܢ ܘܫܦܝܐܝܬ ܠܟ̈ܬܒܐ ܐܠܗ̈ܝܐ ܢܩܪܘܒ ܿ ܘܕܐܝܬܝܗܘܢ ܗܿܢܘܢ ܕܒܩܢܘܡܐ ܒܫܪܪܐ ܐܝܬܝܗܘܢ ܢܩܒܠ ܕܐܝܟܐܢ ܕܝܢ ܐܝܬܝܗܘܢ ܡܛܠ ܡܟܝܟܘܬܐ ܘܕܚܠܬܐ ܕܐܠܗܐ ܠܓܡܪ ܠܐ ܢܥܩܒ . ܕܡܛܠ ܗܕܐ ܝܬܝܪܐܝܬ ܐܢܚܢܢ ܠܐ ܡܣܝܒܪܝܢ ܐܢܚܢܢ ܡܣܡ ܒܪܥܝܢܐ ܒܨܝܪܐ ܘܚܠܫܐ ܕܢܥܠ ܥܠ ܚܕ ܡܢ ܡܐ ܕܐܝܬܘܗܝ ܘܟܐܢܐܝܬ ܡܬܚܡܬܝܢ ܐܢܚܢܢ ܘܡܢܟܪܝܢ ܐܢܚܢܢ ܠܗܿܢܘܢ ܕܚܕܬܘ ܗܼܝ ܗܕܐ ܒܥܬܐ ܕܗܟܢܐ ܕܠܐ ܗܘܐ ܐܝܟ ܒܥ̈ܘܝܐ ܡܙܝܥܝܢ ܠܗܿ . ܐܠܐ ܐܝܟ ܡܚܘ̈ܝܢܐ ܡܠܦܝܢ ܠܗܿ ܿ ܘܒܝܕ ܡܗܠܐ ܕܟܬܒ̈ܐ ܕܝܬܝܪܐܝܬ ܦܘܠܓܐ ܐܢܝܝܢ . ܘܠܐ ܥܠܝܢ ܒܣܗܕܘܬܗܝܢ ܡܣܡ ܒܪܥܝܢܐ ܒܨܝܪܐ ܘܡܡܟܟܐ ܠܡܢܬܐ ܡܢ ܗܿܢܝܢ ܕܫܘܝܐܝܬ ܡܢ ܓܘܐ ܡܬܗܝܡܢܢ ܣܝܼܡܝܢ ܿ ܘܡܟܝܠ ܗܼܢܝܢ ܨܒ̈ܘܬܐ ܠܐ ܒܨܪܢ ܡܢ ܡܐ ܕܐܝܬܝܗܝܢ ܘܠܐ ܝܬܪܢ ܐܠܐ ܫܘܝܐܝܬ ܡܢܓܘܐ ܿ ܡܢ ܟܠ ܗܼܢܝܢ ܒܗܿܢܝܢ ܡܬܗܝܡܢܢ ܘܒܗܿܝ ܚܕܐ ܪܫܢܘܬܐ ܕܠܐ ܫܘܪܝ ܫܠܡܐܝܬ ܟܠܢ ܡܘܕܝܢ ܐܢܚܢܢ . ܘܬܟܬܘܫܐ ܥܠ ܝܘܠܦ̈ܢܐ ܠܝܬ ܠܢ ܿ ܐܠܐ ܗܕܐ ܚܕܐ ܩܕܡܝܬܐ ܕܥܠ ܗܕܐ ܕܡܐܿ ܙܕܩ ܕܢܝܩܪ ܠܒܪܐ ܕܥܠܝܗܿ ܕܗܕܐ ܓܠܝܐ ܗܝ ܕܠܐ ܗܘܐ ܕܠܐ ܡܚܫܘܐ ܘܕܠܐ ܩܢܕܝܢܘܣ ܗܝ ܠܗܘܢ ܠܗܿܢܘܢ ܕܡܙܥܪܝܢ ܡܫܘܚܬܐ ܕܐܝܩܪܗ ܿ ܕܗܼܝ ܗܕܐ ܒܘܠܝܬܐ ܠܢ ܕܠܐ ܡܬܕܪܟܢܘܬܐ ܐܝܬܗܿ ܿ ܕܝܠܗ ܗܝ ܓܝܪ ܡܠܬܐ ܿ ܗܿܝ ܕܟܠ ܐܢܝ ܢܝܩܪ ܠܒܪ ܐܝܟ ܕܡܝܩܪ ܠܐܒܐ ܿ ܒܗܕܐ ܗܟܝܠ ܕܐܝܬܘܗܝ ܫܠܡܝܢ ܐܢܚܢܢ ܿ ܐܝܟܢܐ ܗܟܠܝ ܕܠܐ ܡܬܕܪܟ ܠܟܘܠ ܐܢܫ ܐܝܩܪܗ ܕܐܒܐ ܿ 

<pb n="120"/>

ܗܟܢܐ ܐܦܠܐ ܕܒܪܐ ܡܬܕܪܟ ܡܪܝܐ ܗܘ ܓܝܪ ܝܫܘܥ ܡܫܝܚܐ ܠܬܫܒܘܚܬܐ ܕܐܠܗ ܐܒܘܗܝ ܕܡܛܠ ܗܕܐ ܠܐ ܗܘܐ ܕܠܐ ܒܘܠܝܬܐ ܠܗܘܢ ܠܗܿܢܘܢ ܥܕܠܝܢ ܐܢܚܢܢ ܀ ܀ ܀
</p>
</div>
<div type="section" n="74">
<head type="editorial">74</head>
<p xml:lang="syr">

ܗܿܢܘܢ ܕܝܢ ܗܪ̈ܣܝܘܛܐ ܕܓܡܝܪܐܝܬ ܠܒܪ ܡܢ ܥܕܬܐ ܐܝܬܝܗܘܢ ܕܡܢܗܘܢ ܐܝܬܝܗܘܢ ܐܦ ܗܿܢܘܢ ܕܟܼܒܢ ܗܢܐ ܠܘܩܒܠܗܘܢ ܗܘ ܿ ܪ̈ܝܢܘܬܐ ܗܿܢܝܢ ܕܠܐ ܐܝܬܝܗܝܢ ܘܨ̈ܒܘܬܐ ܚܕ̈ܬܬܐ ܐܝܟ ܨܒܢܐ ܕܝܠܗܘܢ ܐܬܦܪܼܣܘ ܘܟܪ̈ܣܛܝܢܐ ܠܓܡܪ ܐܡܝܢܐܝܬ ܠܐ ܐܝܬܝܗܘܢ ܿ ܠܐ ܗܟܝܠ ܡܕܡ ܡܣܓܦ ܠܫܠܡܘܬܗܿ ܕܥܕܬܐ ܩܬܘܠܝܩܐ ܕܠܩܘܝܡܐ ܕܣܗܕܘܬܐ ܕܫܪܪܗ ܚܘܕܬܗܘܢ ܕܗܿܢܘܢ ܠܐ ܓܝܪ ܫܘܐ ܐܝܩܪܐ ܕܚܕ ܚܕ ܡܢܗܘܢ ܕܗܠܝܢ ܘܕܟܬܒ̈ܐ ܩܕܝܫ̈ܐ ܕܠܘܩܒܠܗܘܢ ܡܬܪܝܡܝܢ ܿ ܘܡܟܝܠ ܓܠܝܐ ܗܝ ܒܝܕ ܟܘܠܗܝܢ ܗܿܢܝܢ ܕܐܬܩܕܡ ܐܬܐܡܼܪ ܿ ܕܟܪܣܛܝܢܘܬܐ ܐܝܬܝܗܿ ܚܦܝܛܘܬܐ ܘܙܗܝܪܘܬܐ ܕܒܟ̈ܬܒܐ ܩܕܝܫ̈ܐ ܕܥܕܡܐ ܠܩܪܢܗܿ ܕܐܬܘܬܐ ܚܕܐ ܗܿܢܘܢ ܕܝܢ ܕܐܡܼܪܚܘ ܕܠܘܩܒܠ ܟܬܒ̈ܐ ܢܣܒܪܘܢ ܘܒܡܕܡ ܡܕܡ ܙܐܦ ܕܢܦܣܩܘܢ ܘܥܛܘܢ ܘܕܠܩܘܒܠܐ ܐܦ ܕܢܘܣܦܘܢ ܓܠܝܐܝܬ ܢܦܫܗܘܢ ܡܢ ܟܪܣܛܝܢܘܬܐ ܛܪܕܝܢ ܘܡܪܚܩܝܢ . ܕܬܟܬܘܫܐ ܠܐ ܗܘܐ ܥܡ ܒܪ ܐܢܫܐ ܐܝܬ ܠܗܘ݀ܢ ܐܝܟ ܦܝܠܘܣ̈ܦܐ ܕܝܘܢ̈ܝܐ ܠܘܬ ܚܕ̈ܕܐ ܐܠܐ ܥܡ ܐܠܗܐ ܗܘ ܕܒܝܕ ܟܬܒ̈ܐ ܩܕܝܫ̈ܐ ܕܕܝܬܩܐ ܥܬܝܩܬܐ ܘܕܚܕܬܐ ܥܡ ܒܢ̈ܝ ܐܢܫܐ ܡܠܠ . ܗܼܢܝܢ ܕܝܢ ܐܠܨܐܝܬ ܢܦܩܢܢ ܡܢ ܢܝܫܐ ܕܡܠܬܢ ܕܣܝܡ ܩܕܡܝܢ ܢܝܚܐܝܬ ܘܒܝܕ ܣܓܝ̈ܐܬܐ ܐܝܟ ܕܠܘܩܒܠ ܝܘܢܝ̈ܐ ܚܢ̈ܦܐ ܒܪܚܡܬ ܫܪܪܐ ܐܡܼܪܢܢ ܕܣܪܝܩܐܝܬ ܒܗܪ̈ܣܝܘܛܐ ܡܚܣܕܝܢ ܠܢ . ܐܝܟ ܕܢܣܒܪܘܢ ܕܐܦ ܠܢ ܡܟܣܝܢ . ܐܝܟܐܢ ܕܐܦ ܦܝܠܘܣ̈ܦܐ ܕܠܘܬܗܘܢ ܦܠܝܓܝܢ ܀ ܀ ܀
</p>
</div>
<div type="section" n="75">
<head type="editorial">75</head>
<p xml:lang="syr">

ܘܢܦܩܼܢܢ ܕܝܢ ܠܗܕܐ ܐܦ ܡܛܠ ܕܙܕܩ ܗܘ ܕܠܘܩܒ ܟܘܠܗܘܢ ܗܪ̈ܣܝܘܛܐ ܫܘܝܐܝܬ ܐܝܟ ܕܒܓܘܐ ܢܐܡܪ ܗܿܢܘܢ ܕܣܝܡ ܢܡܘܣܐ ܕܥܬܝܩܬܐ ܡܢܟܪܝܢ ܠܗ ܡܢ ܐܠܗܐ ܘܒܗܢܐ ܚܕ ܪܝܫܐ ܢܐܪܘܥ ܐܢܘܢܿ ܘܢܚܘܐ ܿ ܕܐܝܟܐܢ ܚܕ ܗܘ ܗܼܘ ܟܕ ܗܼܘ ܐܠܗܐ ܿ ܡܟܬܒܐ ܕܝܬܩܐ ܥܬܝܩܬܐ ܘܐܦ ܚܕܬܐ . ܗܼܢܘܢ ܕܝܢ ܗܿܢܝܢ ܐܦܢ ܥܠ ܪܝܫܢܘܬܐ ܘܥܠ ܗܿܢܝܢ ܪ̈ܫܝܬܐ ܠܘܩܒܠ ܚܕ̈ܕܐ ܩܫܝܐܝܬ ܐܬܦܠܓܘ ܐܠܐ ܡܢܗܝܢ ܐܦ ܫܠܡܐܝܬ ܐܡܪܼ̈ܘ ܿ ܕܡܢ ܚܕ̈ܕܐ ܕܓܠܘܬܐ ܐܝܙܦܘ ܿ ܕܡܢܗܝܢ ܚܕܐ ܗܕܐ ܐܝܬܝܗܿ ܕܢܒܐܫܘܢ ܘܢܥܕܠܘܢ ܠܬܫܥܝܬܐ ܥܬܝܩܬܐ ܕܟܬܒ̈ܐ . ܐܝܟ ܕܠܐ ܐܝܬܝܗܿ ܠܡ ܒܫܠܡܘܬܐ ܠܘܬ ܕܝܬܩܐ ܚܕܬܐ ܘܩܪܝܢ ܡܢܗܿ ܿ ܕܗܼܘ ܠܡ ܦܪܘܩܢ ܐܡܼܪ ܕܐܬܐܡܼܪ ܠܩܕܡ̈ܝܐ ܕܠܐ ܬܓܘܪ ܐܢܐ ܕܝܢ ܐܡܿܪ ܐܢܐ ܠܟܘܢ ܿ ܕܟܠ ܡܢ ܕܚܿܙܐ ܐܢܬܬܐ ܘܪܐܓ ܠܗܿ ܓܪܗ݀ ܒܠܒܗ ܿ ܘܬܘܒ ܕܫܡܥܬܘܢ ܠܡ ܕܐܬܐܼܡܪ ܕܠܐ ܬܐܡܐ ܡܘܡܬ ܫܘܦܪܐ . ܐܠܐ ܬܬܠ ܠܡܪܗܿ ܡܘܡܬܐ ܿ ܐܢܐ ܕܝܢ ܐܡܿܪ ܐܢܐ ܠܟܘܢ ܕܠܓܡܪ ܠܐ ܬܐܡܘ݀ܢ ܐܠܐ ܬܗܘܐ ܡܠܬܟܘܢ 

<pb n="121"/>

ܐܝܢ ܐܝܢ ܘܠܐ ܠܐ . ܒܗܝܢ ܕܝܢ ܒܗܿܢܝܢ ܟܠܗܝܢ ܦܘܪܫܐ ܘܫܘܓܢܝܐ ܢܐܡܪ ܐܢܫ ܕܐܝܬ ܬܟܬܘܫܐ ܕܝܢ ܘܣܩܘܒܠܐ ܐܦ ܠܐ ܠܓܡܪ ܐܝܬ ܒܗܝܢ . ܠܗ ܗܟܝܠ ܠܦܘܪܫܐ ܡܢܘ ܗܢܐ ܕܠܐ ܪܥܝܢܐ ܕܠܐ ܡܬܒܝܢ ܕܬܪܒܝܬܐ ܘܬܘܣܦܬܐ ܐܝܬ ܒܗ ܘܠܐ ܗܘܐ ܡܗܦܟܢܘܬܐ ܕܩܕܡ̈ܝܬܐ ܠܐ ܓܝܪ ܐܡܼܪ ܕܐܬܐܡܼܪ ܕܠܐ ܬܓܘܪ ܐܢܐ ܕܝܢ ܐܡܿܪ ܐܢܐ ܕܓܘܪܘ ܿ ܗܟܢܐ ܓܝܪ ܓܠܝܐܝܬ ܕܠܩܘܒܠܐ ܗܘܐ ܘܡܣܬܒܪ ܗܘܐ ܕܗܿܢܝܢ ܩܕܡ̈ܝܬܐ ܡܢ ܥܩܪܗܝܢ ܠܒܝܫܬܐ ܡܗܦܟ ܘܥܩܪ ܗܘ ܕܝܢ ܕܐܦ ܚܘܫܒܗ ܕܣܘܥܪܢܐ ܒܬܘܣܦܬܐ ܦܣܩ ܘܡܒܛܠ ܿ ܡܥܕܪܢܐ ܘܠܐ ܗܘܐ ܒܥܠܕܒܒܐ ܕܗܿܢܝܢ ܩܕܡ̈ܝܬܐ ܐܝܬܘܗܝ ܿ ܘܟܡܐ ܐܝܟ ܗܿܢܝܢ ܕܒܬܪܗܝܢ ܕܒܦܣܩ̈ܬܐ ܢܐܡܪ ܕܡܝܬܘܬܐ ܚܦܝܿܛܬܐ ܘܓܡܝܪܬܐ ܡܥܠ ܘܣܐܡ ܘܥܠ ܡܝܬܪܘܬܗܿ ܕܐܠܨܐܗܘܬ ܕܕܝܬܩܐ ܚܕܬܐ ܡܣܗܕ ܕܗܿܘ ܡܕܡ ܕܚܣܝܪ ܗܘܐ ܒܥܬܩܬܐ ܕܢܫܡܠܐ ܐܬܼܐ ܗܘ ܡܫܝܚܐ ܕܨܿܒܐ ܕܢܐܬܐ . ܐܠܨܐܝܬ ܕܝܢ ܗܼܝ ܚܣܝܪܘܬܐ ܒܗܿܝ ܐܫܬܒܩܬ ܡܛܘܠ ܟܪܝܗܘܬܗܘܢ ܕܗܿܢܘܢ ܕܐܬܣܝܡ ܠܗܘܢ ܢܡܘܣܐ ܐܝܟܢܐ ܕܐܬܐܡܪܬ ܘܬܘܒ ܡܬܐܡܪܐ ܗܼܝ ܗܟܝܠ ܚܣܝܪܘܬܐ ܕܗܿܘ ܕܫܦܝܪܐ ܗܘ ܿ ܡܢܬܐ ܡܢܗ ܗܝ ܕܐܬܩܼܕܡܬ ܐܬܣܝܼܡܬ ܿ ܓܠܝܐܝܬ ܡܚܘܝܐ ܕܛܒܐ ܗܘ . ܗܼܘ ܓܝܪ ܕܬܘܣܦܬܗܿ ܕܠܓܡܝܪܘܬܐ ܛܒܬܐ ܗܝ ܕܗܢܐ ܘܐܦ ܡܢܬܐ ܗܝ ܕܐܬܩܕܡܬ ܐܬܣܝܼܡܬ ܿ ܒܪܬ ܓܢܣܗܿ ܐܝܬܝܗܿ ܕܥܡܗ݀ ܡܬܬܐܡܐ ܒܫܠܡܘܬܐ ܘܚܕ ܡܫܠܡܢܐ ܘܓܡܝܪܐ ܣܥܪܐ ܘܡܫܡܠܝܐ ܠܗ ܿ ܐܢ ܕܝܢ ܘܐܦ ܩܕܡܐ ܛܒܐ ܗܘ ܿ ܚܕ ܗܘ ܿ ܘܗܘܼܝܘ ܟܕ ܗܼܘ ܛܒܐ . ܗܘܿ ܕܫܕܪ ܘܐܦ ܫܠܡ . ܀ ܀ ܀
</p>
</div>
<div type="section" n="76">
<head type="editorial">76</head>
<p xml:lang="syr">

ܐܠܐ ܡܢܐ ܢܐܡܪ ܠܡ ܐܡܪܝܢ . ܡܐ ܕܐܡܼܪ ܕܐܬܐܡܪܬ ܿ ܕܥܝܢܐ ܚܠܦ ܫܢܐ . ܐܢܐ ܕܝܢ ܐܡܪܢܐ ܠܟܘܢ ܕܠܐ ܬܩܘܡܘܢ ܠܘܩܒܠ ܒܝܫܐ . ܐܠܐ ܡܢ ܕܡܚܐ ܠܟ ܦܟܟ ܩܿܪܒ ܠܗ ܐܚܪܢܐ ܿ ܗܼܢܝܢ ܠܡ ܓܝܪ ܠܐ ܗܘܐ ܿ ܦܘܪܫܐ ܐܠܐ ܬܚܘܝܬܐ ܕܣܩܘܒܠܐ ܐܝܬ ܒܗܝܢ ܕܐܝܟܢܐ ܠܡ ܡܠܬܐ ܕܥܬܝܩܬܐ ܡܥܫܩܘܬܐ ܡܠܟܐ . ܘܕܚܕܬܐ ܡܟܝܟܘܬܐ ܡܠܦܐ . ܘܗܼܝ ܠܡ ܕܫܘܝܐܝܬ ܠܘܬ ܩܛܝܪܐ ܕܥܘܠܐ ܢܐܪܥܘܢ ܦܩܕܐ ܿ ܘܗܕܐ ܠܡ ܕܒܛܒܘܬܐ ܒܝܫܘܬܐ ܢܐܣܘܢ ܡܦܩܕܐ ܒܗܿܢܝܢ ܗܟܝܠ ܡܛܠ ܕܒܙܥܘܪ̈ܝܬܐ ܢܐܡܪ ܝܬܝܪܐܝܬ ܬܡܗ ܐܢܫ . ܘܐܦ ܒܡܕܒܪܢܘܬܐ ܡܪܚܡܢܝܬܐ ܕܐܠܗܐ ܕܒܥܬܝܩܬܐ ܐܦ ܒܚܦܝܛܬܘܐ ܘܒܙܗܝܪܘܬܐ ܕܢܓܝܪܘܬ ܪܘܚܐ ܕܒܚܕܬܐ ܕܚܕ ܗܘ ܓܝܪ ܘܐܦ ܗܢܼܝܢ ܐܝܬܝܗܝܢ . ܘܐܦ ܗܢܼܝܢ ܡ̈ܠܐ ܥܗܢܐܝܬ ܕܝܢ ܐܝܟ ܥܝܕܝܗܘܢ ܕܗܿܢܘܢ ܫܡܘܥ̈ܐ ܡܠܠ ܗܘ ܐܠܗܐ . ܘܠܐ ܗܘܐ ܠܘܩܒܠ ܢܦܫܗ ܗܘܐ ܘܐܬܟܬܫ ܿ ܐܠܐ ܒܙܒ̈ܢܐ ܡܦܪ̈ܫܐ ܐܟܘܬܗ ܕܦܘܪܫܐ ܕܕܘܒܪ̈ܐ ܕܒܢ̈ܝ ܐܢܫܐ ܿ ܡܕܡ ܕܥܗܢ ܘܙܕܩ ܡ̈ܠܝ ܀ ܀ ܀
</p>
</div>
<div type="section" n="77">
<head type="editorial">77</head>
<p xml:lang="syr">

ܬܘܒ ܓܝܪ ܢܬܒܩܐ ܒܥܝܕ̈ܝܗܘܢ ܕܗܿܢܘܢ ܩܕܡ̈ܝܐ ܕܐܬܣܝܼܡ ܠܗܘܢ 

<pb n="122"/>

ܢܡܘܣܐ ܿ ܐܠܘ ܓܝܪ ܐܝܟ ܗܟܢܐܐܝܬܝܗܘܢ ܗܘܐ . ܕܡܫܟܚܝܢ ܗܘܘ ܕܒܡܝܬܪܘܬܐ ܕܗܝܡܢܘܬܗܘܢ ܡܟܝܟܐܝܬ ܢܣܝܒܪܘܢ ܛܘܓܪܐ ܘܥܝ̈ܛܐ ܕܗ݀ܢܘܢ ܕܡܨܥܪܝܢ ܠܗܘܢ ܢܡܘܣܐ ܗܘܐ ܩܫܝܐ . ܘܠܐ ܗܘܐ ܐܟܘܬܗ ܕܫܘܚܢܐ ܣܡܗ ܿ ܡܛܠ ܕܝܢ ܕܝܕܥ ܗܘܐ ܐܠܗܐ ܡܥܫܩܘܬܗܘܢ ܕܗܿܢܘܢ ܕܐܬܣܝܡ ܠܗܘܢ ܢܡܘܣܐ ܒܡܪܚܡܢܘܬܐ ܣܓܝܐܬܐ ܣܡܢܡܘܣܐ ܘܦܩܕ ܕܒܫܘܝܘܬܐ ܢܬܢܩܡ ܗܘ ܕܡܬܕܒܪ ܒܩܛܝܪܐ ܕܡܫܘܚܐ ܬܗܘܐ ܠܗܠܝܢ ܡܟ̈ܐܒܢܝܬܐ ܕܥܠ ܚܕ̈ܕܐ ܡܝܬܝܢ ܘܠܐ ܥܕܡܐ ܠܡܘܬܐ ܡܛܠ ܥܘܠܐ ܙܥܘܪܐ ܒܘܓܙܐ ܕܠܐ ܡܫܘܚܬܐ ܠܘܩܒܠ ܚܕ̈ܕܐ ܢܬܙܝܥܘܢ ܘܡܟܝܠ ܒܗܕܐ ܒܫܘܝܘܬܐ ܓܙܪ ܘܦܩܕ ܠܐ ܫܘܝܘܬܐ ܟܠܐ ܘܒܛܠ ܿ ܘܐܦ ܗܼܘ ܕܝܢ ܓܙܪܕܝܼܢܐ ܐܚܪܢܐܝܬ ܡܟܠܝܢܐ ܡܢ ܫܘܪܝܐ ܕܗܿܘ ܕܒܩܛܝܪܐ ܡܥܘܠ ܗܘܐ . ܣܡ ܓܝܪ ܢܡܘܣܐ ܕܥܝܢܐ ܚܠܦ ܥܝܢܐ ܠܡܐ ܟܝ ܡܛܠ ܕܢܨܘܕܝܘܗܝ ܐܝܟ ܕܒܨܝܕܬܐ  ܠܗܿܘ ܕܒܩܛܝܪܐ ܡܥܘܠ ܠܘܬ ܡܣܡ ܒܪܝܫܐ . ܐܘ ܡܛܠ ܕܐܦܠܐ ܡܢ ܫܘܪܝܐ ܒܩܛܝܪܐ ܢܥܘܠܘܢ ܿ ܗܿܘ ܓܝܪ ܕܡܩܕܡ ܡܚܐ ܘܡܒܕܩ ܡܣܡ ܒܪܫܐ ܟܠܐ ܠܗ ܠܚܛܗܐ . ܘܗܿܘ ܕܡܩܕܡ ܐܡܿܪ ܠܠܘܚܡܐ ܡܒܛܠܠܗ ܠܥܒܕܗ ܕܡܣܡ ܒܪܝܫܐ ܕܠܗ ܠܥܠܬܐ ܩܕܡ ܬܟܣܗ܇ ܘܡܟܝܠܠ ܣܓܝ ܒܡܪܚܡܢ݈ܐ ܪܒܬܐ ܗܘ ܣܐܡ ܢܡܘܣܐ ܘܐܦ ܒܡܠܬܐ ܡܕܚܠ ܘܐܦ ܒܗ ܒܥܒܕܐ ܒܝܕ ܬܚܘܝܬܐ ܬܟܣ ܡܢ ܣܓܝܐܘܬܐ ܩܛܝܪܐ ܕܥܠܘܐ ܠܗܿܢܘܢ ܕܬܚܘܬܘܗܝ ܐܢܘܢ ܘܡܫܬܡܥܝܢ ܠܗ ܿ ܐܝܟܐ ܓܝܪ ܠܐ ܗܘܐ ܛܒܐ ܗܘ ܗܿܘ ܕܡܛܠ ܕܠܐ ܨܿܒܐ ܕܒܢ̈ܝ ܐܢܫܐ ܒܛܘܓܪܐ ܠܘܩܒܠ ܚܕ̈ܕܐ ܢܬܕܒܪܘܢ ܡܬܦܪܣ ܠܗ ܠܟܘܪܗܢܐ ܕܗܿܢܘܢ ܕܕܠܝܠܐܝܬ ܒܩܛܝܪܐ ܡܥܘܠܝܢ ܿ ܘܡܩܕܡ ܐ݀ܡܪ ܡܢܐ ܓܕܫ ܠܗܘܢܿ ܘܚܫܝܢ ܗܢܿܘܢ ܕܣܥܪܝܢ ܐܝܟܢܐ ܕܐܦܠܐ ܡܢ ܫܘܪܝܐ ܢܣܥܪܘܢ ܿ ܐܠܘ ܓܝܪ ܒܗܿܘ ܙܒܢܐ ܢܓܝܪܘܬ ܪܘܚ ܡܫܡܠܝܬܐ ܠܗܿܢܘܢ ܐܫܠܡ ܘܝܘܠܦ̈ܢܐ ܕܡܣܝܒܪܢܘܬܐ ܕܒܝܫܬܐ ܘܐܡܿܪ ܠܗܿܢܘܢ ܕܣܓܝ ܩܝܫܝܢ ܗܘܘ ܒܐܣܟ̈ܡܝܗܘܢ ܕܡܢ ܕܡܚܐ ܠܟ ܥܠ ܦܟܟ ܩܪܒ ܠܗ ܐܚܪܢܐ ܿ ܡܢܘ ܗܢܐ ܕܠܐ ܢܣܒ ܗܘܐ ܠܗ ܗܕܐ ܫܪܝܘܬܐ ܕܠܐ ܕܚܠܬܐ ܕܡܣܡ ܒܪܝܫܐ . ܠܫܘܠܛܢܐ ܕܣܓܝܐܘܬܐ ܕܩܛܝܪܐ ܕܥܘܠܐ ܘܡܢܘ ܕܝܢ ܗܢܐ ܕܠܐ ܝܬܝܪܐܝܬ ܨܿܒܐ ܗܘܐ ܕܢܣܥܘܪ ܿ ܘܠܐ ܕܢܚܫ ܿ ܘܗܕܐ ܐܝܬܝܗܿ ܗܘܬ ܝܬܝܪܐܝܬ ܿ ܡܠܦܢܘܬܐ ܩܫܝܬܐ ܘܒܥܪܝܪܝܬܐ ܕܕܠܐ ܒܙܒܢܗܿ ܐܝܬ ܗܘܐ ܒܗܿ ܢܓܪܘܬ ܪܘܚܐ ܘܡܓܪܓܢܘܬܐ ܕܠܥܘܠܐ ܒܝܫܐ ܀ ܀ ܀
</p>
</div>
<div type="section" n="78">
<head type="editorial">78</head>
<p xml:lang="syr">

ܡܛܠ ܗܟܝܠ ܕܗܿܢܘܢ ܕܒܚܕܬܐ ܡܬܝܠܦܝܢ ܗܘܘ ܿ ܠܘܩܕܡ ܓܒ̈ܝܐ ܡܢ ܟܠ ܐܝܬܝܗܘܢ ܗܘܐ ܿ ܕܡܛܠ ܢܨܚܢܗܿ ܕܡܝܬܪܘܬܐ ܐܬܓܒܝܘ ܿ ܘܬܘܒ ܐܦ ܛܢ̈ܢܐ ܕܟܝ̈ܐ ܕܢܓܝܪܘܬ ܪܘܚܐ ܐܝܬܝܗܘܢ ܗܘܐ . ܘܡܫܟܚܝܢ ܗܘܘ ܕܢܫܡܥܘܢ ܝܘܠܦ̈ܢܐ ܓܡܝܪ̈ܐ ܘܡܫܡ̈ܠܝܐ ܐܬܝܩܪܘ ܒܓܡܝܪܘܬܐ ܕܦܘܩ̈ܕܢܐ ܕܒܗܿܝ ܕܚܫܝܢ 

<pb n="123"/>

ܘܡܣܝܒܪܝܢ ܚܝܠܬܢܘܬܗܘܢ ܕܠܘܩܒܠ ܗܿܢܘܢ ܕܣܿܥܪܝܢ ܡܚܘܝܢ ܗܘܘ ܿ ܘܡܟܝܠ ܠܐ ܗܘ ܕܠܩܘܒܠܐ ܘܡܬܟܬܫܢ̈ܝܬܐ ܐܝܬܝܗܝܢ ܗܠܝܢ ܐܠܐ ܐܟܘܬܗܘܢ ܕܦܘܪ̈ܫܢܐ ܕܥܝ̈ܕܐ ܒܘܠܝܬܐ ܐܝܬܝܗܝܢ ܘܚܕ ܗܘ ܗܿܘ ܕܐܠܦ ܬܪ̈ܬܝܗܝܢ ܗܪܬܡܢ ܓܝܪ ܒܡܪܚܡܢܘܬܐ ܒܝܕ ܡܦܢܝܢܘܬܐ . ܕܒܕܚܠܬܐ ܕܒܪ ܗܪܟܐ ܕܒܢ ܒܘܚܪܢܐ ܕܢܓܝܪܘܬ ܪܘܚܐ ܒܝܕ ܡܣܝܒܪܢܘܬܐ ܕܒܝܫ̈ܬܐ ܐܫܠܡ . ܘܡܟܝܠ ܬܪ̈ܬܝܗܝܢ ܛܒ̈ܬܐ ܐܢܝܢ ܿ ܘܐܦ ܗܿܝ ܕܡܛܠ ܡܪܚܡܢܬܘܗ ܒܕܚܠܬܐ ܕܡܣܡ ܒܪܫܐ ܩܪܝܒܐ ܬܟܣ ܩܛܝܪܐ ܕܥܘܠܐ ܕܗܿܢܘܢ ܕܕܠܝܠܐܝܬ ܡܥܘܠܝܢ ܗܘܘ ܐܠܘ ܠܝܬ ܗܘܐ ܠܗܘܢ ܡܕܡ ܐܝܟ ܗܟܢܐ ܘܐܦ ܗܕܐ ܕܢܓܝܪܘܬ ܪܘܚܐ ܐܠܦ ܠܗܿܢܘܢ ܕܩܿܕܡܘ ܗܪܓܘ ܿ ܘܐܬܢܦܩܘ ܒܡܟܝܟܘܬܐ ܘܠܐ ܠܓܡܪ ܐܝܬܝܗܘܢ ܗܠܝܢ ܦܘܩ̈ܕܢܐ ܕܠܩܘܒܠܐ ܘܡܬܟܬܫ̈ܢܐ ܐܠܐ ܡܕܒܪܢܘܬܐ ܗܝ ܡܦܪܫܬܐ ܕܗܿܢܝܢ ܿ ܐܝܟ ܥܝ̈ܕܐ ܕܗܿܢܘܢ ܕܐܬܝܠܦܦܘ ܀ ܀ ܀
</p>
</div>
<div type="section" n="79">
<head type="editorial">79</head>
<p xml:lang="syr">

ܓܠܝܐܝܬ ܓܝܪ ܗܿܘܝܢ ܗܘܝ ܕܠܩܘܒܠܐ ܿ ܐܠܘ ܗܼܢܝܢ ܐܡܝܢܐܝܬ ܡܣܓܦ̈ܢܝܬܐ ܐܝܬܝܗܝ ܗܘܝ . ܘܗܼܢܝܢ ܡܠܝܐܝܬ ܡܥܕܪ̈ܢܝܬܐ ܗܘܝ . ܐܢ ܕܝܢ ܝܘܬܪܢܐ ܗܘ ܡܦܪܫܐ ܒܬܪ̈ܬܝܗܝܢ ܐܝܬ ܠܗܢܿܘܢ ܕܩܒܠܘ ܐܢܝܢ ܐܦܠܐ ܚܕܐ ܡܢܗܝܢ ܬܬܥܕܠ ܘܬܬܪܫܐ ܐܠܐ ܒܬܪ̈ܬܝܗܝܢ ܢܬܕܡܼܪ ܒܗܿܘ ܕܝܘܠܦܢܐ ܕܥܗܢ ܪܟܒ ܐܟܘܬܗܘܢ ܕܥܝ̈ܕܐ ܿ ܘܗܿܢܝܢ ܕܒܨܝܪܢ ܠܗܿܢܘܢ ܕܒܨܝܪܝܢ ܗܘܘ ܝܿܗܒ . ܗܿܢܝܢ ܕܝܢ ܕܪ̈ܘܪܒܢ ܠܗܿܢܘܢ ܕܡܫ̈ܠܡܢܐ ܗܘܘ ܢܛܪ . ܡܛܠ ܕܝܢ ܕܓܠܝܐܝܬ . ܢܚܐ ܦܘܪܫܢܗܝܢ ܕܗܿܢܝܢ ܢܬܒܝܢ ܐܝܟܢܐ ܠܝܗܘ̈ܕܝܐ ܡܬܝܡ ܢܡܘܣܐ ܠܩܘܝܡܐ ܕܥܘܡܪܐ ܕܛܟܣܐ ܕܥܠܡ ܘܩܒܠܘ ܢܡ̈ܘܣܐ ܕܕܘܒܪ̈ܐ ܥܠܡ̈ܝܐ ܐܝܟܐܢ ܕܠܐ ܢܬܛܓܪܘܢ ܘܢܕܒܪܘܢ ܒܩܛܝܪܐ ܠܚܕ̈ܕܐ ܘܗܼܘ ܢܡܘܣܐ ܐܝܟ ܗܿܘ ܕܟܠܗ ܩܘܝܡܐ ܐܝܬܘܗܝ ܗܘܐ . ܕܕܘܒܪ̈ܐ ܥܠܡ̈ܝܐ ܕܟܐܢܘܬܐ ܘܕܕܚܠܬ ܐܠܗܐ ܐܝܟ ܚܝܠܗܘܢ ܕܗܿܢܘܢ ܟܪ̈ܣܛܝܢܐܕܝܢ ܐܬܣܝܡ ܠܗܘܢ ܢܡܘܣ̈ܐ ܠܢܘܦܩܐ ܕܡܝܬܪܘܬܐ ܿ ܘܗܼܢܘܢ ܕܝܢ ܛܘܟܣ̈ܐ ܕܠܚܝ̈ܐ ܕܗܪܟܐ ܕܒܫܘܝܘܬܐ ܕܗܘܦܟ̈ܐ ܩܒܼܠܘ ܿ ܘܠܗܿܢܝܢ ܕܝܢ ܢܘܦܩܐ ܕܡܣܝܒܪܢܘܬܐ ܘܕܚܠܝܨܘܬܐ ܚܠܦ ܚܝ̈ܐ ܕܡܢ ܒܬܪܟܢ ܐܫܬܼܠܡ ܠܗܘܢܿ ܕܡܛܠ ܗܕܐ ܕܗܢܼܘܢ ܡܘܠܟ̈ܢܐ ܕܐܪܥܐ ܢܣܒܘ ܘܐܦ ܗܼܘܐ ܠܗܘܢ ܩܢܝܢܗܿ ܿ ܘܗܼܢܝܢ ܕܝܢ ܡܘܠܟ̈ܢܐ ܕܫܡܝܐ ܐܝܬ ܠܗܘܢ ܐܝܟܢܐ ܕܝܢ ܡܘܠܟ̈ܢܐ ܕܫܡܝܐ ܐܝܬ ܠܗܘܢ ܿ ܐܝܟܢܐ ܕܝܢ ܕܫܪܝܪܐ ܒܥܒܕܐ ܠܘܬ ܩܕܡܗܝܐ ܗܘܼܐ . ܘܡܘܠܟܢܗ ܕܒܡ̈ܠܐ ܥܼܒܕ ܗܟܢܐ ܕܗܼܘ ܟܕ ܗܼܘ ܫܪܝܪܐ ܗܘ ܠܫܘܡܿܠܝܐ ܗܘ ܕܐܦ ܗܿܢܝܢ ܕܬܢܝܐ ܘܪܘܒܬܐ ܐܫܬܘܕܝ ܗܼܢܘܢ ܓܝܪ ܡܛܠ ܠܐ ܗܝܡܢܘܬܗܘܢ ܕܒܩܘܝܡܐ ܕܡܣܡ ܒܪܫܐ ܗܼܿܢܘܢ ܕܠܐ ܡܬܚܙܝܢ ܒܣܝܦܐ ܓܠܝܐ ܥܘܠܘܬܗܘܢ ܘܥܒܪ ܢܡܘܣܗܘܢ ܒܡܣܡ ܒܪܫܐ ܡܬܬܒܥܝܢ ܗܘܘ ܿ ܗܿܢܝܢ ܕܝܢ ܡܛܠ ܡܫܡܠܝܘܬܗܘܢ ܕܒܗܝܡܢܘܬܐ ܕܒܕܚܠܬܐ ܗܿܢܝܢ ܕܥܬܝܕܢܿ ܢܘܪܐ ܘܓܗܢܐ ܐܬܠܚܡ ܠܗܘܢܿ ܠܐ ܥܗܢܐ 

<pb n="124"/>

ܗܘܬ ܓܝܪ ܘܐܦܠܐ ܠܗܿܢܘܢ ܕܒܝܕ ܠܘܚܡܐ ܕܕܚܠܬܐ ܕܒܬܪܟܢ ܢܣܝܡ ܠܗܘܢ ܕܢܥܪܩܘܢ ܡܢ ܒܝܫ̈ܬܐ . ܒܕܠܐ ܓܝܪ ܡܗܝܡܢܝܢ ܗܘܘ ܠܗܿܢܝܢ ܕܡܬܐܡܪܢ ܗܘܝ . ܐܝܟ ܕܠܐ ܡܬܚܼܙܝܢ ܗܘܝ . ܟܠܗܿ ܡܠܦܢܘܬܐ ܣܒܪܢ ܗܘܘ ܕܐܝܬܝܗܿ ܕܓܘܚܟܐ . ܘܐܦ ܠܐ ܬܘܒ ܠܗܿܢܝܢ ܕܒܙܗܝܘܬܐ ܐܝܬܝܗܘܢ ܕܢܣܬܒܪܘܢ ܕܒܕܚܠܬܐ ܕܐܫܬܠܡܬ ܠܗܘܢ ܕܡܣܡ ܒܪܝܫܐ ܕܡܬܚܙܐ ܡܫܢܝܢ ܡܢ ܚܛܗ̈ܐ ܨܥܪܐ ܗܘܐ ܓܝܪ ܝܬܝܪܐܝܬ ܠܗܿܢܝܢ ܘܠܐ ܗܘܐ ܐܝܩܪܐ ܕܡܠܬܐ ܐܝܬ ܗܘܐ ܒܐܣܟܡܐ ܕܡܦܠܢܘܬܐ . ܕܐܝܟ ܗܟܢܐ ܿ ܬܘܒ ܕܝܢ ܠܗܿܢܘܢ ܐܦܣ ܠܗܘܢ ܕܢܪܘܢ ܢܫܝܗ̈ܘܢ ܕܠܐ ܡܛܠ ܪܘܓܙܬܗܘܢ ܕܠܐ ܡܣܝܒܪܝܢ ܒܩܛܠܐ ܡܢ ܗܿܢܝܢ ܢܬܢܩܡܘܢ ܿ ܐܦܼܣ ܠܗܘܢ ܗܕܐ ܕܙܥܘܪܝܐ ܡܛܠ ܕܠܐ ܢܣܥܪܘܢ . ܗܿܝ ܒܝܫܬܐ ܕܪܒܬܐ ܗܼܢܝܢ ܕܝܢ ܡܬܦܩܕܝܢ ܕܠܒܪ ܡܢ ܥܠܬܐ ܕܓܘܪܐ ܠܐ ܠܓܡܪ ܒܨܒܝܢܗܘܢ ܢܐܬܘܢ . ܠܗܕܐ ܕܡܟܝܟܘܬܐ ܕܐܣܟܡܐ ܐܝܠܦܘ ܘܐܡܝܢܐܝܬ ܗܪܬܡܢ ܟܠܗܿ ܐܝܬܝܗ݀ ܗܘܬ ܡܦܢܝܢܬܐ ܠܘܩܒܠ ܗܿܢܘܢ ܕܠܐ ܪܕܝܢ ܗܘܘ ܘܥܝܕܝܗ̈ܘܢ ܣܓܝ ܥܣܩܝܢ ܗܘܘ ܿ ܕܐܝܬ ܗܘܐ ܒܗ ܡܥܠܢܘܬܐ ܡܕܡ ܕܢܝܚܐܝܬ ܡܩܪܒܐ ܠܗܘܢ ܠܗܿܢܝܢ ܠܥ̈ܝܕܐ ܕܗܝܡܢܬܐ . ܗܪܟܐ ܕܝܢ ܥܪܛܠܐܝܬ ܐܝܟ ܕܠܓܒܪ̈ܐ ܕܗܘܼܘ ܒܫܝܘܬܗܿ ܕܡܝܬܪܘܬܐ ܗܘ ܡܠܦܢܐ ܐܣܪܚ ܦܘܩ̈ܕܐ . ܡܬܚܙܐ ܕܝܢ ܬܘܒ ܘܐܦ ܐܪܙܐ ܕܬܫܡܫܬܐ ܗܪܬܡܢ ܒܝܕ ܕܡ̈ܘܬܐ ܗܪܟܐ ܕܝܢ ܥܪܛܠܐܝܬ ܒܐܝܕܗ ܕܝܠܗ ܕܫܪܪܐ ܐܝܟ ܗܕܐ ܕܕܡܐ ܕܦܘܪܩܢܐ ܐܦ ܗܪܬܡܢ ܘܐܦ ܗܪܟܐ ܿ ܐܠܐ ܗܪܬܡܢ ܕܥܪ̈ܒܐ ܕܠܐ ܡܠܬܐ ܗܪܟܐ ܕܝܢ ܕܡܠܬܐ ܕܐܠܗܐ ܕܢܣܒ ܦܓܪܐ ܒܠܥܕ ܕܝܢ ܦܘܪܩܢܐ ܕܕܡܐ ܘܐܦܠܐ ܠܘܬ ܗܿܢܘܢ ܘܐܦܠܐ ܠܘܬܢ ܐܝܬܝܗܿ ܡܫܘܙܒܢܘܬܐ ܘܗܪܬܡܢ ܬܘܒ ܓܙܘܪܬܐ ܕܦܓܪܐ ܗܪܟܐ ܕܝܢ ܓܙܘܪܬܐ ܕܠܒܐ . ܡܛܠ ܕܐܦ ܐܘܪܫܠܡ ܕܒܐܪܥܐ ܠܘܬ ܗܿܢܘܢܿ ܠܘܬܢ ܕܝܢ ܕܝܠܢ ܕܘܒܪ̈ܐ ܕܒܡܕܝܢܬܐ ܕܒܫܡܝܐ . ܀ ܀ ܀
</p>
</div>
<div type="section" n="80">
<head type="editorial">80</head>
<p xml:lang="syr">

ܡܛܠ ܕܝܢ ܕܐܝܟ ܕܕܡܝܐ ܐܦ ܐܚܪ̈ܢܝܬܐ ܡܦܚܡܝܢ ܗܿܢܘܢ ܕܒܝܬ ܡܢܝ ܡܢ ܥܬܝܩܬܐ ܠܘܩܒܠ ܚܕܬܐ ܐܝܟ ܕܣܒܪܝܢ ܕܠܐ ܠܡ ܫܠܡܢ ܡܼܢ ܙܥܘܪ̈ܝܬܐ ܛܥܡܬܐ ܕܡܟܣܢܘܬܐ ܕܫܢܝܘܬܗܘܢ ܕܗܿܢܘܢ ܢܬܠ ܠܝܕܘ̈ܥܐ ܘܢܚܘܐ ܦܘܪܫܢܐ ܡܛܠ ܕܐܦ ܟܬܒ̈ܝܗܘܢ ܛܡܪܝܢ ܠܗܘܢ ܘܠܐ ܝܿܗܒܝܢ ܠܗܘܢ ܠܗܿܢܘܢ ܕܡܫܟܚܝܢ ܕܢܒܚܪܘܢ ܘܢܒܣܪܘܢ ܠܪܣܘܬܐ ܕܫܢܝܘܬܗܘܢ ܘܕܡܝܢ ܕܝܢ ܕܐܦ ܫܪ̈ܥܬܐ ܕܙܕܝܩܐ ܕܒܕܝܬܩܐ ܥܬܩܬܐ ܡܣܪܚܝܢ ܠܒܥܠܕܒ̈ܒܐ ܕܒܕܡܘܬܗܘܢ ܠܐ ܗܘܐ ܠܘܩܒܠܗܘܢ ܕܗܿܢܘܢ ܕܣܥܼܪܘ ܐܡܪܝܢ ܙܥܘܪܝܐ ܗܘܬ ܓܝܪ ܒܝܫܘܬܗܘܢ ܐܠܐ ܠܩܘܒܠܗܘܢ ܕܝܠܗܘܢ ܕܟܬܒ̈ܐ ܒܥܝܕܐ ܕܫܢܝܘܬܗܘܢ ܕܒܗܕܐ ܙܕܩ ܗܘܐ ܠܗܘܢ ܒܘܠܝܬܐ ܕܡܛܠ ܗܕܐ ܝܬܝܪܐܝܬ ܢܬܕܡܪܢ ܕܐܝܟܐܢ ܦܪܨܘܦܐ ܕܫܪܪܐ ܒܟܠ ܕܘܟܐ ܡܚܘܐ . ܘܠܐ ܡܕܡ ܒܛܝܒܘܬܐ 

<pb n="125"/>

ܕܡܫܬܦܪܢܘܬܐ ܐܢ ܐܢܫ ܡܢ ܙܕܝܩ̈ܐ ܒܕܘܟ ܐܣܟܼܠ ܐܬܛܦܝܣ ܘܣܝܒܪ ܕܢܟܣܐ ܗܘ ܡܕܡ ܕܐܣܬܥܪ ܿ ܟܕ ܗܐ ܠܝܬ ܗܘܐ ܐܢܫ ܐܚܪܢ ܕܢܩܛܪ ܐܠܘ ܗܼܘ ܟܬܒܐ ܠܐ ܐܟܣ ܿ ܘܒܬܪ̈ܬܝܗܝܢ ܕܝܢ ܠܗܿܢܝܢ ܕܩܪܝܢ ܡܥܕܪ ܗܘ ܐܠܗܐ ܕܐܦ ܢܨܚ̈ܢܐ ܕܕܚܠܬ ܐܠܗܐ ܕܐܢܫܐ ܙܕܝܩ̈ܐ ܐܟܪܙ ܠܛܘܦܣܐ ܘܠܕܡܘܬܐ ܿ ܘܐܦ ܐܝܟܢܐ ܕܐܢܫ ܡܢܗܘܢ ܕܗܿܢܘܢ ܡܣܟܠ ܗܘܐ ܿ ܕܐܦ ܗܼ ܗܕܐ ܐ݀ܡܪ ܗܘܐ ܠܗ ܿ ܠܬܘܟܣܐ ܘܠܥܪܘܩܝܐ ܕܡܢ ܚܛܗ̈ܐ ܿ ܗܿܢܘܢ ܕܝܢ ܐܡܪܝܢ ܠܘܩܒܠ ܐܠܗܐ ܿ ܡܛܠ ܗܿܢܝܢ ܕܒܢ̈ܝ ܐܢܫܐ ܚܛܘܼ ܐܢܝܢ ܕܙܕܩ ܗܘܐ ܠܗܘܢ ܕܡܢ ܗܕܐ ܝܬܝܪܐܝܬ ܡܣܝܒܪܘܬܗ ܕܡܣܝܒܪ ܒܝܫ̈ܬܐ ܢܚܙܘܢ ܘܠܐ ܠܓܡܪ ܡܕܒܪܢܘܬܗ ܕܒܟܬܒ̈ܐ ܩܕܝܫ̈ܐ ܠܒܝܫܬܐ ܢܚܫܒܘܢ ܐܝܟܢܐ ܓܝܪ ܐܝܬܝܗܿ ܗܕܐ ܕܗܼܿܢܘܢ ܟܕ ܗܼܢܘܢ ܐܦ ܒܒܝܫܘܬܐ ܢܥܕܠܘܢܝܗܝ ܠܗ ܟܕ ܠܗ ܘܢܓܚܟܘܢ ܒܗ ܕܡܣܝܒܪ ܠܗܿܢܘܢ ܕܚܛܝܢ ܕܠܐ ܡܘܫܚܐ ܗܝ ܕܝܢ ܘܠܐ ܡܬܕܪܟܐ ܢܓܝܪܘܬ ܪܘܚܗ ܕܐܠܗܐ ܕܟܠ ܕܐܦ ܡܢܗܿ ܕܬܫܥܝܬܐ ܕܟܬܒ̈ܐ ܡܬܚܙܝܐ ܝܬܝܪܐܝܬ ܕܝܢ ܡܢ ܓܘܕܦܗܘܢ ܕܗܿܢܘܢ ܕܠܩܘܒܠܗ ܕܡܣܝܒܪ ܘܡܓܪ ܪܘܚܗ ܠܘܬܗܘܢ ܒܗܿܢܝܢ ܕܓܠܝܐܝܬ ܡܫܝܚܝܢ ܕܢܓܕܦܘܢ ܘܢܨܥܪܘܢܝܗܝ ܀ ܀ ܀
</p>
</div>
<div type="section" n="81">
<head type="editorial">81</head>
<p xml:lang="syr">

ܚܕ ܗܟܝܠ ܚܛܗܐ ܕܙܕܝܩܐ ܡܢ ܗܿܢܘܢ ܩܕܡ̈ܝܐ ܠܬܚܘܝܬܐ ܢܣܒ ܿ ܘܡܕܒܪܢܘܬܗ ܕܒܟܐܢܘܬܐ ܕܐܠܗܐ ܚܦܝܛܐܝܬ ܐܝܟ ܚܝܠܢ ܢܦܫܩ ܿ ܘܫܪܟܐ ܠܗܿܢܘܢ ܕܡܫܟܚܝܢ ܕܢܬܒܝܢܘܢ ܢܪܦܐ ܕܒܝܕ ܗܿܢܝܢ ܕܕܡܝܢ ܿ ܗ݀ܢܝܢ ܕܕܡܝܢ ܠܗܝܢ ܢܦܚܡܘ݀ܢ ܝܬܝܪ ܕܝܢ ܡܢ ܟܠܗܘܢ ܡܥܕܝܢ ܕܢܥܠܕܘܢ ܗܼ̤ܘܢ ܗܠܝܢ ܠܕܘܝܕ ܛܘܒܢܐ . ܕܓܼܪ ܠܡ ܓܠܝܐܝܬ ܘܠܒܥܠܗܿ ܕܐܢܬܬܐ ܥܬܕ ܕܢܬܿܩܛܠ ܘܕܟܡܐ ܕܝܢ ܒܗܝܡܢܘܬܗ ܐܬܢܨܚ ܐܦ ܠܐ ܕܢܩܪܘܢ ܨܒܝܢ ܿ ܘܕܐܝܟܢ ܪܚܡ ܐܠܗܐ ܐܝܬܘܗܝ ܗܘܐ . ܐܦ ܠܐ ܕܢܬܒܝܢܘܢ ܒܝܕ ܬܫܥ̈ܝܬܐ ܡܣܝܒܪܝܢ . ܘܒܗܿܝ ܚܕܐ ܒܠܚܘܕ ܚܝܪܝܢ ܘܡܩܛܪܓܝܢ ܠܐܠܗܐ ܗܿܘ ܕܡܛܠ ܡܪܚܡܢܘܬܗ ܕܠܐ ܡܬܥܒܪܐ ܘܠܐ ܡܣܬܝܟܐ ܐܝܟ ܕܒܡܣܐܬܐ ܣܐܡ ܠܘܩܒܠ ܚܕ̈ܕܐ . ܐܦ ܢܨܚܢ̈ܐ ܕܒܢܗܝ ܐܢܫܐ ܘܐܦ ܚܛܗ̈ܐ ܘܐܢ ܢܫܬܟܚܢ ܕܝܬܝܪܢ ܐܢܝܢ ܛܒ̈ܬܐ ܘܐܦ ܘܐܦ ܠܐ ܗܟܢܐ ܕܠܐ ܐܣܝܘܬܐ ܡܪܦܐ ܐܦ ܗܿܢܝܢ ܕܠܐ ܟܐܢܐܝܬ ܐܣܬܼܥܪ ܒܪܡ ܕܝܢ ܡܛܠ ܙܥܘܪ̈ܝܬܐ ܠܐ ܡܨܨܥܪ ܘܡܣܠܐ ܣܓܝ̈ܐܬܐ ܿ ܐܢ ܗܟܝܠ ܚܛܐ ܗܼܘ ܕܘܝܕ ܘܠܐ ܟܐܐ ܒܗ ܿ ܘܐܦ ܩܕܡ ܕܝܿܢܐ ܗܘܐ ܕܝܼܢܐ ܐܝܟ ܡܐ ܕܡܥܕ ܕܢܥܒܕ ܠܘܬ ܐܢܫܐ ܟܐܢ̈ܐ ܢܬܥܕܠ ܿ ܒܗܕܐ ܠܐ ܗܘܐ ܒܒܝܫܘܬܐ ܐܠܐ ܒܡܪܚܡܢܘܬܐ ܕܠܐ ܡܫܘܚܬܐ ܿ ܐܢ ܕܝܢ ܒܪܫܥܬܗ ܕܐܣܬܥܼܪܬ ܚܛܗܐ ܠܒܪ ܡܢ ܥܝܕܗ ܕܝܠܗ ܕܙܕܝܩܐ . ܗܘ ܐܠܗܐ ܒܪܫܥܬܗ ܐܟܚܕܐ ܠܢܒܝܐ ܒܝܕ ܢܒܝܐ ܡܟܣ ܿ ܘܐܟܚܕܐ ܐܦ ܟܣܝܘܬܗ ܕܚܛܗܐ ܓܠܐ ܘܐܡܼܪ ܘܟܕ ܗܘ ܕܘܝܕ ܐܬܓܢܼܚ ܒܪܥܝܢܗ ܘܡܠܝܐܝܬ ܘܓܡܝܪܐܝܬ ܐܬܬܘܝ ܿ ܠܐ ܡܕܡ ܒܨܝܪܐܝܬ ܒܣܩܘܒ̈ܠܐ ܪ̈ܘܪܒܐ 

<pb n="126"/>

ܘܒܥ̈ܩܬܐ ܒܪܫܗ ܕܗܢܐ ܣܐܡ ܿ ܗܿܢܝܢ ܕܐܗܡܝ ܕܢܐܬܝܢ ܥܠܘܗܝ ܐܝܟܢܐ ܠܐ ܝܬܝܪܐܝܬ ܡܢܗ ܕܫܪܒܗ ܕܕܘܝܕ ܘܐܦ ܠܗܘܢ ܙܕܩ ܗܘܐ ܠܗܿܢܘܢ ܬܠܡܝܕܘܗ̈ܝ ܕܡܢܝ ܫܢܝܐ . ܕܢܬܟܚܕܘܢ ܥܠ ܟܐܢܘܬܗ ܕܐܠܗܐ . ܐܟܚܕܐ ܘܥܠ ܛܒܘܬܗ . ܘܠܐ ܡܛܠ ܚܛܗܗ . ܕܓܒܪܐ ܗܿܘ ܕܐܬܟܣܣ ܢܥܬܕܘܢ ܘܢܠܛܫܘܢ ܠܫܢܗܘܢ ܠܘܩܒܠ ܐܠܗܐ ܗܘ ܕܡܛܠ ܛܒܘܬܗ ܐܓܪ ܪܘܚܐ ܠܬܘܬ ܢܦܫܐ ܕܗܿܘ ܕܐܫܬܪܥ . ܘܡܛܠ ܟܐܢܘܬܗ ܒܥܩ̈ܬܐ ܕܡܢ ܠܒܪ ܗܢܐ ܣܘܥܪܢܗ ܕܟܕ ܝܕܥܗ ܗܘ ܓܝܪ ܐܠܗܐ ܐܝܢܐ ܨܒܝܢܐ ܡܩܒܠ ܿ ܡܢ ܢܦܫܗ ܐܣܝܘܬܐ ܕܒܝܕ ܬܝܒܘܬܐ ܘܐܝܢܐ ܕܠܩܘܒܠܐ ܒܠܐ ܡܪܓܫܢܘܬܐ ܕܡܢ ܢܦܫܗ ܕܒܚܛܗ̈ܘܗܝ ܪܕܐ ܠܘܬ ܚܛܗ̈ܐ ܐܚܪ̈ܢܐ ܕܐܟܘܬܗܘܢ ܡܛܠ ܗܟܝܠ ܪܒܘܬܗܿ ܕܠܐ ܡܘܫܚܐ ܕܡܪܚܡܢܘܬܗ ܕܠܐ ܚܣܡ ܠܨܒ̈ܝܢܐ ܕܕܠܝܠܝܢ ܠܐܣܝܘܬܐ ܡܦܣ ܬܝܒܘܬܐ ܿ ܗܿܢܘ ܕܝܢ ܘܐܦ ܡܥܕܪ ܠܘܬܗܿ ܕܗܕܐ ܒܝܕ ܗܿܢܝܢ ܡܟܐܒ̈ܢܝܬܐ ܕܡܝܬܐ ܥܠܝܗܘܢ ܠܗܿܢܘܢ ܕܝܢ ܕܕܠܐ ܬܝܒܘܬܐ ܡܣܟܠܝܢ ܘܐܦܠܐ ܠܗܿܢܝܢ ܒܥܓܠ ܓܿܠܙ ܠܗܘܢ ܡܢ ܫܪܝܘܬܐ ܘܫܘܠܛܢܐ ܕܚܛܗܐ ܘܡܓܪܢ ܠܗܘܢ ܕܝܢ ܡܢ ܕܝܠܗ ܙܒܢܐ ܠܒܝܘܬܐ ܒܪܡ ܕܝܢ ܒܝܕܥܬܗ ܡܩܕܡܬܐ ܨܒ̈ܝܢܝܗܘܢ ܕܗܠܝܢ ܒܡܘܚܠܘܬܐ ܡܪܦܐ ܕܠܐ ܟܐܬܐ ܐܝܟ ܕܠܐ ܫܘܝܢ . ܗܿܢܘ ܕܝܢ ܕܐܦܠܐ ܡܩܒܠܝܢ ܕܢܬܓܢܚܘܢ ܥܠ ܚܛܗ̈ܝܗܘܢ ܀ ܀ ܀
</p>
</div>
<div type="section" n="82">
<head type="editorial">82</head>
<p xml:lang="syr">

ܕܕܘܝܕ ܕܝܢ ܐܦ ܝܕܥ ܗܘܐ ܟܡܐ ܣܓܝ̈ܐܐ ܗܘܬ ܟܐܢܘܬܗ ܘܪܫܢܘܬܐ ܘܪܒܘܬܐ ܕܕܚܠܬܗ ܘܕܚܘܒܗ ܕܠܘܬܗ ܘܠܐ ܙܕܩ ܗܘܐ ܕܡܛܠ ܡܚܘܬܐ ܚܕܐ ܢܗܡܐ ܕܗܘ ܡܫܠܡܢܐ ܒܕܡܘܬ ܦܓܪܐ ܕܒܟܠܗ ܓܡܝܪ ܢܬܚܒܠ . ܕܡܛܠ ܗܕܐ ܐܣܝܗܿ ܘܐܦ ܠܗܿܝ ܡܢܬܐ ܘܬܘܒ ܠܟܠܗ ܩܢܝܗܝ ܚܠܝܡܐ . ܀ ܀ ܀ 83 ܥܠ ܕܝܢܗ ܕܝܢ ܕܐܠܗܐ ܗܘ ܕܡܛܠ ܗܢܐ ܙܕܝܩ̈ܐ ܗܿܢܝܢ ܘܣܓܝ̈ܐܬܐ ܣܓܝ ܕܐܝܟ ܗܿܢܝܢ ܐܢܫ ܕܠܐ ܡܣܬܒܪܗܒ ܕܢܬܙܝܥ ܐܡܿܪ ܀ ܀ ܀ 84 ܥܠܘܝܗ ܕܝܢ ܕܕܘܝܕ ܡܢܐ ܠܐ ܐܢܫ ܢܐܡܪ ܟܕ ܡܬܕܒܡ ܒܗ ܝܬܝܪܐܝܬ ܒܝܕ ܬܘܬ ܢܦܫܗ ܐܘ ܒܝܕ ܙܕܝܩܘܬܗ ܩܕܡܝܬܐ ܟܕ ܓܝܪ ܐܬܟܣܣ ܓܒܪܐ ܕܐܝܬܘܗܝ ܗܘܐ ܡܠܟܐ ܡܢ ܓܒܪܐ ܕܡܬܚܙܐ ܒܨܝܪܐ ܒܪ ܫܥܬܗ ܘܡܢ ܕܘܟܬܗ ܐܬܡܟܟ ܘܐܬܟܦܦ . ܘܥܕܡܐ ܠܐܪܥܐ ܐܬܪܟܢ ܪܥܝܢܗ ܘܐܫܬܚܩ ܒܚܘܫܒܗ ܘܫܕܐ ܢܦܫܗ ܕܢܘܕܐ ܿ ܘܠܐ ܒܠܠܝܐ ܕܡܟ ܗܘܐ . ܘܠܐ ܒܐܝܡܡܐ ܡܗܡܐ ܗܘܐ . ܘܠܐ ܨܦܬܗܿ ܕܡܠܟܘܬܐ ܢܓܕܬܗ ܿ ܘܠܐ ܫܘܠܛܢܐ ܕܪܫܢܘܬܗ ܬܗܘܝܗ ܿ ܐܠܐ ܗܕܐ ܚܕܐ ܒܟܠ ܥܕܢܐ ܕܡ̈ܥܐ ܡܪܕܐ ܗܘܐ ܘܠܐܠܗܐ ܡܬܟܫܦ ܗܘܐ . ܘܫܘܒܩܢܐ ܕܚܛܗܗ ܒܥܐ ܗܘܐ . ܡܝܬܪܬܐ ܗܝ ܕܝܢ ܗܕܐ ܕܐܡܿܪ ܐܢܐ ܘܝܬܝܪܐܝܬ ܫܪܝܪܐ ܿ ܕܣܓܝ ܥܕܪ ܠܗܿܢܘܢ ܕܡܢ ܒܬܪܗ ܒܗܿ ܒܬܫܥܝܬܐ ܒܝܕ ܗܢܐ ܕܚܕܐ ܙܒܢ ܚܼܛܐ . ܐܘ ܒܝܕ ܗܢܝܢ ܕܙܒܢ̈ܬܐ ܣܓܝ̈ܐܬܐ ܕܙܕܝܩܘܬܐ ܣܿܥܪ ܕܗܘܐ ܬܚܘܝܬܐ ܘܕܡܘܬܐ ܕܢܘܕܘܢ 

<pb n="127"/>

ܒܚܛܗ̈ܝܗܘܢ ܘܢܬܬܬܘܢ ܠܥܘܡܪܐ ܕܒܬܪܟܢ ܕܠܐ ܐܢܫ ܕܚܿܛܐ ܢܘܚܠ ܥܠ ܢܦܫܗ ܕܐܝܬ ܗܘ ܠܗ ܩܕܡܘܗܝ ܣܡܐ ܕܐܣܝܘܬܐ ܒܝܕ ܬܚܘܝܬܗ ܕܕܘܝܕ ܬܘܕܝܬܐ ܘܬܝܒܘܬܐ ܿ ܗܿܘ ܕܒܟܠܗܿ ܡܙܡܪܢܘܬܗ ܐܡܝܢܐܝܬ ܕܠܐ ܒܘܝܥ ܩܕܡ ܒܥܠܕܒܒ̈ܘܗܝ ܗܘ ܥܕܠܐ ܠܫܘܠܡܐ ܡܙܡܪ ܗܘܐ ܠܗ ܠܚܛܗܗ ܿ ܘܓܠܝܐ ܗܝ ܡܢܗܝܢ ܿ ܕܡܠܘ̈ܗܝ ܕܠܐ ܗܘܐ ܒܠܥܕ ܕܡ̈ܥܐ ܡܡܠܠ ܗܘܐ ܿ ܕܡܢܗܝܢ ܐܦܠܐ ܗܿܘ ܕܩܪܐ ܒܗܝܢ ܡܣܝܒܪ ܕܕܠܐ ܕܡ̈ܥܐ ܢܩܪܐ ܐܢܝܢ . ܗܿܘ ܗܟܝܠ ܕܡ̈ܠܘܗܝ ܠܐܚܪ̈ܢܐ ܠܘܬ ܕܡ̈ܥܐ ܢܓܕܢ ܗܼܘ ܗܢܐ ܐܝܟܢܐ ܠܐ ܕܢܒܟܐ ܡܥܬܕ ܗܘܐ ܠܗܿܘ ܕܗܿܢܝܢ ܐܡܼܪ ܀ ܀ ܀ 85 ܘܡܟܝܠܠ ܘܐܦܠܐ ܙܕܩ ܕܐܝܟ ܡܪܚܘܬܗܘܢ ܕܗܿܢܘܢ ܕܡܢ ܡܢܝ ܫܢܝܐ ܕܡܢ ܚܕ ܣܘܥܪܢܐ ܓܝܪܐ ܢܬܩܪܐ ܗܘ ܛܘܒܢܐ ܿ ܐܟܙܢܐ ܓܝܪ ܕܠܐ ܐܢܫ ܡܬܩܪܐ ܩܫܬܐ ܡܢ ܚܕ ܫܕܝܐ ܕܝܬܝܪܐܝܬ ܒܣܘܩܒܠܐ ܘܠܐ ܗܘܐ ܒܐܘܡܢܘܬܐ ܚܢܐ ܠܢܝܫܐ ܘܐܦܠܐ ܐܣܝܐ ܐܚܪܢܐ ܒܚܕܐ ܡܕܡ ܐܣܝܘܬܐ ܕܒܠܥܕ ܐܘܡܢܘܬܐ ܕܓܕܫܬ ܠܗ ܗܟܢܐ ܘܐܦܠܐ ܗܿܘ ܕܐܝܟ ܕܒܚܛܘܦܝܐ ܐܝܟ ܗܿܘ ܕܐܣܟܠ ܚܕܐ ܙܒܢ ܿ ܡܢ ܗܿܘ ܚܛܗ̈ܐ ܡܫܬܡܗ ܿ ܡܐ ܕܐܦ ܗܼܘ ܣܘܥܪܢܐ ܚܦܝܛܐܝܬ ܐܬܥܛܝ ܝܬܝܪܐܝܬ ܐܘ ܐܣܬܥܼܪ ܕܡܛܠܬܗ ܐܦ ܪܘܪܒܐܝܬ ܐܢܫ ܡܬܕܡܪ ܐܦ ܒܗ ܒܛܘܒܢܐ ܕܐܝܟܐܢ ܢܦܠ ܘܚܪܝܦܐܝܬ ܩܡ ܝܬܝܪܐܝܬ ܘܠܐ ܢܦܠ ܿ ܗܿܘ ܓܝܪ ܕܡܢ ܥܝܕܐ ܙܟܿܐ ܠܐ ܡܕܡ ܗܝ ܕܬܕܡܘܪܬܐ ܐܢ ܠܐ ܢܦܠ ܩܕܡ ܒܥܠܕܪܗ ܿ ܘܠܐ ܓܠܝܐ ܕܐܢ ܢܦܠ ܬܘܒ ܢܦܫܗ ܡܩܝܡ . ܗܘܿ ܕܝܢ ܕܫܪܟ ܒܘܟ ܒܬܪ ܥܝܕ̈ܐ ܕܙܟܘܬܐ ܡܐ ܕܒܐܘܡܢܬܐ ܘܒܫܪܬܚܘܬܐ ܕܚܝܠܐ ܙܟܘܬܐ ܬܘܒ ܠܢܦܫܗ ܢܬܬܓܪ ܕܚܪܝܦܐܝܬ ܐܬܟܬܼܫ ܒܐܝܓܘܢܗ ܬܡܝܗܐ ܐܝܬܘܗܝ ܘܡܝܬܪܐ ܕܣܝܒܪ ܚܝܒܘܬܐ ܿ ܐܘ ܕܒܥܝܕܗ ܙܟܐ ܗܘܐ ܿ ܘܝܬܝܪܐܝܬ ܗܼܘ ܗܢܐ ܐܝܓܘܢܐ ܕܬܟܬܘܫܐ ܘܕܬܕܡܘܪܬܐ ܚܿܘܝ ܀ ܀ ܀
</p>
</div>
<div type="section" n="86">
<head type="editorial">86</head>
<p xml:lang="syr">

ܗܟܢܐ ܗܟܝܠ ܗܿܢܝܢ ܕܙܕܩ ܗܘܐ ܕܢܬܕܡܪܘܢ ܒܗܝܢ ܗܼܢܘܢ ܒܗܝܢ ܡܬܥܕܠܝܢ ܿ ܘܠܣ̈ܓܝܐܐ ܕܝܢ ܐܚܪ̈ܢܐ ܙܕܝܩ̈ܐ ܥܫܩܝܢ ܣܪܝܩܐܝܬ ܕܒܗܿܢܝܢ ܕܥܠܝܗܘܢ ܟܬܝܒܢ ܠܐ ܡܬܒܝܢܝܢ ܿ ܕܐܢ ܥܠ ܚܕ ܚܕ ܡܢܗܘܢ ܡܠܬܐ ܫܪܝܪܬܐ ܢܬܥܬܕ . ܕܢܬܠ ܡܠܙܢ̈ܐ ܟܒܪ ܗܿܘܝܢ ܐܢܚܢܢ ܠܗܿܢܘܢ ܕܩܪܝܢ ܀ ܀ ܀
</p>
</div>
<div type="section" n="87">
<head type="editorial">87</head>
<p xml:lang="syr">

ܐܢ ܕܝܢ ܢܣܪܚܘܢ ܐܦ ܠܗܿܘ ܓܙܪܕܝܢܐ ܕܟܬܝܼܒ ܿ ܠܡܘܫܐ ܐܝܟ ܒܥܪܝܪܝܐ ܘܐܝܟ ܥܘܠܐ . ܘܢܥܕܠܘܢ ܠܢܡܘܣܐ ܕܡܬܠܚܡ ܦܘܪܥܢܐ ܕܚܛܗ̈ܐ ܕܐܒ̈ܗܐ ܕܥܠ ܬܠܬܐ ܘܥܠ ܐܪ̈ܒܥܐ ܕܪ̈ܝܢ . ܠܐ ܬܘܒ ܡܬܒܝܢܝܢ ܕܟܡܐ ܐܝܬܝܗܿ ܡܪܚܡܢܘܬܐ ܕܡܛܫܝܐ ܒܗܕܐ ܡܠܬܐ ܗܕܐ ܓܝܪ ܕܠܐ ܡܢ ܗܿܢܘܢ ܩܕܡ̈ܝܐ ܕܚܼܛܘ ܘܥܼܒܪܘ ܥܠ ܢܡܘܣܐ ܐܬܬܒܼܥܘ ܿ ܐܠܐ ܒܡܣܝܒܪܢܘܬܐ ܘܒܢܓܝܪܘܬ ܪܘܚܐ ܙܒܢܐ ܝܿܗܒ ܿ ܐܦ ܠܗܿܢܝܢ ܘܐܦ ܠܗܿܢܘܢ ܕܡܢܗܘܢ ܐܟܚܕܐ ܠܬܝܒܘܬܐ ܘܡܢ ܬܠܝܬܝܐ ܡܫܪܐ ܒܡܣܒ ܒܪܝܫܐ . ܣܓܝܐܘܬܐ 

<pb n="128"/>

ܕܡܪܚܡܢܘܬܗ ܐܟܼܪܙ ܓܠܝܐ ܗܝ ܓܝܪ ܕܐܦ ܠܐ ܗܿܢܝܢ ܒܢܣܝܢܐ ܕܡܣܡ ܒܪܫܐ ܗܘܿܝܢ ܗܘܘ . ܐܠܘ ܠܐ ܡܩܒ̈ܠܢܐ ܘܡܕܡ̈ܝܢܐ ܕܐܒܗܝܗܘܢ . ܒܥܘܠܐ ܘܒܥܒܪ ܢܡܘܣܐ ܗܘܘ ܿ ܘܡܢ ܗܕܐ ܓܠܝܐ ܗܝ . ܕܡܛܠܬܗܘܢ ܗܘ ܡܬܣܝܡ ܒܪܫܗܘܢ ܘܠܐ ܗܘܐ ܡܛܘܠ ܒܝܫܘܬܐ ܕܡܘܠܕܢ̈ܝܗܘ݀ܢ ܘܡܬܣܝܡ ܕܝܢ ܒܫܪܗܘܢ ܕܠܐ ܣܓܝ ܬܪܕܐ ܝܪܬܘܬܐ ܕܒܝܫ̈ܬܐ ܒܡܫܠܡܢܘܬܐ ܢܓܝܪܬܐ ܘܬܟܣ ܗܘܐ ܠܛܢܢܐ ܕܒܚܛܗ̈ܐ ܕܡܘܠܕܢ̈ܐ ܫܡܐ ܕܡܣܡ ܒܪܫܐ ܠܕܘܚܠܐ ܐܠܨܐܝܬ ܗܘ ܗܟܝܠ ܓܙܪ ܕܝܢܐ ܕܘܚܠܐ ܒܗܝܢ ܒܡ̈ܠܐ ܐܝܬ ܒܗ ܚܫܚܐܝܬ . ܒܗܝܢ ܕܝܢ ܒܨܒ̈ܘܬܐ ܡܪܚܡܢܘܬܐ ܣܓܝܐܬܐ ܕܛܒ ܘܡܫܠܡܢܝܬܐ ܡܬܚܙܝܐ ܿ ܘܡܟܝܠ ܣܓܝ ܛܒܐ ܗܘ ܢܡܘܣܐ ܘܡܪܚܡܢܐ ܗܘ ܣܿܐܡ ܢܡܘܣܐ ܕܡܢܗܘܢ ܕܚܘܩ̈ܐ ܘܕܐܬܘ̈ܬܐ ܫܪܝ ܿ ܘܡܩܪܒ ܢܝܚܐܝܬ ܠܘܬ ܝܘܠܦܢܐ ܕܕܚܠܬ ܐܠܗܐ ܘܠܐ ܕܗܿܢܝܢ ܕܠܐ ܪܕܝܢ ܣܒܪܗܘܢ ܦܣܩ ܿ ܘܠܗܿܢܘܢ ܕܝܢ ܕܡܫ̈ܠܡܢܐ ܐܢܘܢ ܕܠܐ ܚܣܡ ܓܡܝܪܘܬܐ ܒܐܪܙܐ ܝܗܒ ܿ ܠܐ ܗܘܐ ܓܝܪ ܩܛܝܪܐܝܬ ܐܝܬܝܗ ܗܘܬ ܕܡܐ ܕܢܣܒ ܦܟܐ ܢܬܠ ܠܩܘܒܠܗ ܿ ܘܒܥܝܢܗ ܐܢ ܢܬܢܟܐ ܢܟܐ ܫܘܝܐܝܬ ܫܠܝܛ ܗܘܐ ܓܝܪ ܕܒܐܣܟܡܐ ܕܡܟܝܟܘܬܐ ܟܠܗܝܢ ܕܐܝܟ ܗܿܢܝܢ ܢܥܒܕܘ݀ܢ ܐܝܬܝܗ ܿ ܗܘܬ ܓܝܪ ܡܦܣܢܘܬܐ ܕܐܬܦܩܼܕܬ ܐܝܟ ܕܠܘܬ ܗܿܢܘܢ ܕܒܟܘܪܗܢܐ ܐܝܬܝܗܘܢ ܗܘܐ ܘܠܐ ܗܘܐ ܩܛܝܪܐ ܗܘܐ ܕܢܡܣܘܐ ܘܫܠܝܛ ܗܘܐ ܕܢܥܒܪܘܢܝܗܝ ܠܢܡܘܣܐ ܠܟܐܢ̈ܐ ܓܝܪ ܢܡܘܣܐ ܠܐ ܣܝܼܡ ܐܝܟܐ ܕܠܗܿܢܘܢ ܕܚܠܝܡ ܦܓܪܗܘܢ ܒܛܝܠ ܗܘ ܬܘܩܢܐ ܕܣܡ̈ܡܢܐ ܕܐܣܝܘܬܐ ܿ ܀ ܀ ܀
</p>
</div>
<div type="section" n="88">
<head type="editorial">88</head>
<p xml:lang="syr">

ܣܟܠܐ ܗܘ ܗܟܝܠ ܘܣܓܝ ܣܟܠ ܘܠܠ ܓܘܕܦܐ ܕܗܪ̈ܣܝܘܛܐ ܟܠܗܘܢ ܕܠܘܩܒܠ ܕܝܬܩܐ ܥܬܝܩܬܐ ܕܒܕܡܘܬ ܟ̈ܠܐ ܦܩܼܪܘ ܘܐܦ ܠܘܩܒܠ ܡܪܗܘ݀ܢ ܒܠܥܕ ܓܝܪ ܬܫܥܬܝܐ ܕܟܬܒ̈ܐ ܩܕܡ̈ܝܐ ܘܢܒܝܘܬܐ ܠܝܬ ܠܗܿ ܢܩܦܐ ܠܡܦܠܢܘܬܐ ܕܝܕܝܬܩܐ ܚܕܬܐ ܗܪܬܡܢ ܓܝܪ ܢܒ̈ܝܐ ܡܩܕܡܝܢ ܡܒܕܩܝܢ ܡܐܬܝܬܗ ܕܡܫܝܚܐ . ܘܡܛܝܒܝܢ ܕܝܢ ܒܣܒܪܐ ܘܡܐܬܝܬܐ ܕܗܿܘ ܕܡܣܟܝܢ ܠܗ ܟܪܘܿܙܐ ܕܡܠܦܢܘܬܐ ܫܡܝܢܬܝܬܐ ܕܒܐܘܢܓܠܝܘܢ ܠܐ ܕܝܢ ܒܨܝܪ ܡܢ ܗܿܢܝܢ ܐܝܟ ܕܢܘܟܪ̈ܝܐ ܐܝܬܝܗܝܘܢ ܗܿܢܘܢ ܕܡܠܬܢ ܠܘܩܒܠܗܘܢ ܗܝ . ܐܦ ܒܝܕ ܗܿܢܝܢ ܕܒܬܪܟܢ ܡܬܟܣܝܢ ܀ ܀ ܀ 
</p>
</div>
<div type="rubric"><p xml:lang="syr">ܫܠܡ ܡܐܡܪܐ ܕ̈ܬܠܬܐ ܕܠܘܩܒܠ ܡܢ̈ܝܢܝܐ ܀</p></div> 
    </div>






    <div type="book" n="4">
        <head type="editorial">Book 4</head>
        <div type="title">
            <p xml:lang="syr">
ܡܐܡܪܐ ܕܐܪ̈ܒܥܐ ܕܠܘܩܒܠ ܡܢ̈ܝܢܝܐ .
</p>
</div>
<div type="section" n="1">
<head type="editorial">1</head>
<p xml:lang="syr">

ܡܢ ܒܬܪ ܕܝܢ ܬܚܘ̈ܝܬܐ ܕܐܝܟ ܚܝܠܢ ܕܚܠܦ ܕܝܬܩܐ ܥܬܝܩܬܐ ܘܚܠܦ ܡܕܒܪܢܘܬܐ ܕܒܗܿ ܐܠܗܝܬܐ ܘܬܡܝܗܬܐ ܘܐܡܝܢܐܝܬ ܕܐܠܗܐ ܕܠܗܿܢܘܢ ܕܐܝܟ ܡܫܘܚܬܗܘܢ ܕܢܬܒܝܢܘܢ ܡܫܟܚܝܢ ܒܙܥܘܪܗܝܬܐ ܐܝܟ ܕܒܦܣܝ̈ܩܬܐ ܐܢܝܢܼܢ ܠܕܠܝ̈ܠܝ ܒܡܪܓܫܢܘܬܐ ܓܝܪ ܡ̈ܠܐ ܣܓܝ̈ܐܬܐ ܠܐ ܡܬܒܥܝܢ ܿ ܥܠ ܨ̈ܒܘܬܐ ܕܗܢܐ ܟܠܗܿ ܓܠܼܝܢ ܿ ܥܕܢܐ ܗܘ ܡܟܝܠ ܕܐܦ ܠܕܝܬܩܐ ܚܕܬܐ ܕܛܘܓܪ̈ܐ 

<pb n="129"/>

ܘܥܝܛ̈ܐ ܡܢ ܡܢܝ ܫܢܝܐ ܡܣܝܒܪܐ ܒܡܠܬܐ ܢܦܨܐ ܘܢܦܠܛ ܡܢ ܫܢܝܘܬܗ ܕܗܼܘ ܘܢܚܘܐ ܕܓܡܝܪܐܝܬ ܢܘܟܪܝܐ ܐܝܬܘܗܝ ܠܗܿ ܿ ܝܬܝܪܐܝܬ ܓܝܪ ܠܗܕܐ ܿ ܚܪܥܐܝܬ ܐܡܪܼܚ ܕܢܨܥܪ ܒܡܬܕܢܝܢܘܬܐ ܕܗܝܠܡܢܘܬܗ ܕܒܗܿ ܝܬܝܪ ܡܢ ܕܠܬܫܥܝܬܐ ܕܕܝܬܩܐ ܥܬܝܩܬܐ ܗܝ ܕܟܘܠܗ ܡܠܝܐܝܬ ܣܡܗܿ ܡܢ ܐܪ̈ܟܘܢܛܐ ܕܗܿܝ ܗܝܠܐ . ܕܡܢܗ ܡܬܩܪܝܐ . ܕܗܼܝ ܓܝܪ ܓܘܫܡܐ ܟܠܗ ܫܒܼܩ ܕܝܠܗܝܢ ܕܨܒܘ̈ܬܐ ܘܕܝܠܗܝܢ ܕܡ̈ܠܝܗܿ ܚܠܝܡܐ ܘܡܫܠܡܢܐ ܘܥܘܕܪܢܐ ܕܒܥܠܕܒܒܘܬܗ ܕܠܘܬ ܟܬܒ̈ܐ ܐܠܗ̈ܝܐ ܚܿܘܝ ܿ ܗܿܘ ܕܒܟܠ ܕܘܟܐ ܢܘܟܪܝܐ ܗܘ ܠܫܪܪܐ . ܠܕܝܬܩܐ ܕܝܢ ܚܕܬܐ ܒܟܠܡܕܡ ܚܒܠܗ ܿܘܐܝܟ ܕܠܦܓܪܐ ܗܕܡ ܗܕܡ ܦܣܩܗܿ ܿ ܘܣܓܝ̈ܐܬܐ ܡܢܗܿ ܥܿܛܐ ܿ ܘܙܥܘܪܗܝܬܐ ܓܿܒܐ ܠܢܦܫܗ ܿ ܘܗܝܡܢܘܬܗ ܡܨܓܦܢܝܬܐ ܕܒܗܿ ܚܿܘܝ ܝܬܝܪ ܡܢ ܠܐ ܗܝܡܢܘܬܗ ܕܒܥܬܝܩܬܐ ܒܪܡ ܕܝܢ ܘܐܦ ܒܝܕ ܗܿܢܝܢ ܕܓܒܐ ܕܐܝܬܝܗܝܢ ܙܥܘܪ̈ܝܬܐ ܡܢ ܚܕܬܐ ܘܒܗܝܢ ܩܛܝܪܐܝܬ ܐܬܚܫܚ ܠܩܘܝܡܐ ܕܒܕܝܗ ܕܝܠܗ ܿ ܡܫܟܚܐ ܗܝ ܕܐܦ ܡܢܗܝܢ ܡܪܚܘܬܗ ܕܠܘܩܒܠ ܐܠܗܐ ܓܠܝܐܝܬ ܬܬܚܙܐ . ܗܢܼܝܢ ܓܝܪ ܗܿܢܝܢ ܠܐ ܒܠܚܘܕ ܢܩܦܗܝܢ ܘܫܠܡܘܬܗܝܢ ܒܚܘܒܗܝܢ ܒܥܝܢ ܕܗܿܢܝܢ ܕܒܝܫܐܝܬ ܒܫܢܝܘܬܐ ܐܬܥܛܝ ܘܐܬܢܣܒ ܐܠܐ ܐܦ ܡܟܣܢܘܬܐ ܓܠܝܬܐ ܕܗܕܐ ܡܪܚܘܬܐ ܡܒܕܩܢ ܘܡܚܘܝܢ ܀ ܀ ܀
</p>
</div>
<div type="section" n="2">
<head type="editorial">2</head>
<p xml:lang="syr">

ܠܐ ܗܟܝܠ ܡܬܒܥܝܐ ܗܘܬ ܠܗ ܠܗܿܘ ܐܡܝܢܐܝܬ ܐܦ ܠܐ ܚܕܬܐ ܿ ܡܢܐ ܝܪ ܡܬܒܥܝܢ ܗܘܝ ܡ̈ܠܐ ܫܪܝܪܬܐ ܠܕܓܠܐ ܿ ܐܘ ܐܝܟܢܐ ܒܝܘ̈ܠܦܢܐ ܒܕܝ̈ܐ ܕܠܝܬ ܠܗܘܢ ܩܘܝܡܐ ܡܬܚܫܚ ܗܘܐ . ܘܒܙܥܘܪ̈ܝܬܐ ܡܢ ܟܬܒ̈ܐ ܐܠܗ̈ܝܐ ܕܨܿܒܐ ܕܢܓܠܐ ܐܠܘ ܠܐ ܕܐܚܪܢܐ ܗܘܐ ܦܘܪܣܗ ܘܨܢܥܬܗ ܕܠܛܘܥܝܝ ܕܝܠܗ ܡܛܠ ܓܝܪ ܕܐܬܚܫܒ ܕܡܢ ܥܕܬܐ ܢܦܩܕ ܥܪ̈ܒܐ ܣܝܒܪܬܐ ܡܛܝܒܬܐ ܣܒܪ ܕܢܣܝܡ ܥܠܘܗܝ ܫܡܗ ܕܪܥܝܐ ܕܫܪܪܐ ܗܼܘ ܗܢܐ ܡܛܥܝܢܐ ܘܫܠܝܚܗ ܕܡܫܝܫܚܐ ܘܦܪܩܠܛܐ ܢܦܫܗ ܒܟܬܒ̈ܘܗܝ ܩܿܪܐ ܐܝܟܢܐ ܕܫܡܐ ܣܓܝܕܐ ܕܫܪܪܐ ܢܗܘܐ ܠܗ ܡܥܕܪܢܐ ܠܚܛܘܦܝܐ ܕܥܪ̈ܒܐ ܡ̈ܠܝܠܐ ܡܛܠ ܕܐܦ ܠܘܩܒܠ ܝܘܢܝ̈ܐ ܚܢ̈ܦܐܼ ܿ ܐܡܬܝ ܕܨܿܒܐ ܕܦܚ̈ܘܗܝ ܢܣܪܚ ܘܢܣܝܡ ܡܢ ܟܪ̈ܣܛܝܢܐ ܡܫܢܐ ܠܗ ܐܝܟ ܕܢܘܟܪ̈ܝܝܢ ܐܢܘܢ ܠܗܿܢܘܢ ܘܐܚܪܢܐܝܬ ܕܝܢ ܡܨܛܢܥ ܠܗ ܠܡܛܥܝܢܘܬܗ ܘܕܣܓܝ ܫܠܡ ܠܗܘܢ ܘܡܢܗܘܢ ܗܘ ܡܚܘܐ ܠܗܘܢ ܐܝܟܐ ܕܐܦ ܠܘܬ ܥܕܬܐ ܒܡܛܥܝܢܘܬܐ ܡܚܘܐ ܐܣܟܡܐ ܀ ܀ ܀
</p>
</div>
<div type="section" n="3">
<head type="editorial">3</head>
<p xml:lang="syr">

ܡܛܠ ܗܟܝܠ ܕܠܘܩܕܡ ܡܬܚܫܚ ܒܢܟܠܐ ܒܫܡܐ ܠܟܠ ܕܘܟܐ ܕܟܬܒ ܕܡܢܝ ܠܡ ܫܠܝܚܐ ܕܝܫܘܥ ܡܫܝܚܐ ܢܬܒܩܐ ܕܐܝܟܢ ܐܐܦ ܒܠܚܘܕ ܗܼ، ܗܢܐ ܫܡܐ ܓܡܝܪܐܝܬ ܠܟܘܠܗ ܫܪܒܗ ܫܪܐ ܘܡܒܛܠ . ܫܡܗ ܓܝܪ ܕܡܫܝܚܐ ܐܟܚܕܐ ܘܩܢܘܡܗ ܠܐ ܗܘܐ ܕܝܬܩܐ ܚܕܬܐ ܠܘܩܕܡ ܒܕܩܼܬ ܕܠܗܿ ܗܘ ܗܢܐ ܡܣܒܪ ܘܡܬܕܢܐ ܕܫܠܡ ܒܪܡ ܕܝܢ ܘܐܦܠܐ ܡܬܗܝܡܢ ܗܘܐ ܐܢܫ ܡܢ ܬܠܡ̈ܝܕܘܗܝ ܕܗܼܘ ܗܢܐ ܫܡܐ 

<pb n="130"/>

ܕܗܟܢܐ ܠܦܪܘܩܢ ܢܣܝܡ ܐܘ ܠܢܦܫܗ ܢܩܪܐ ܿ ܐܠܐ ܡܢ ܠܥܠ ܡܢ ܫܘܪ̈ܝܐ ܒܕܡ̈ܘܬܐ ܘܒܐܪ̈ܙܐ ܘܒܢܒܝܘܬܐ ܩܕܡܬ ܓܠܬܗ ܠܫܡܐ ܕܝܬܩܐ ܥܬܝܩܬܐ ܘܡܟܝܠ ܘܐܦ ܠܐ ܡܫܝܚܐ ܒܗ ܒܫܡܐ ܓܠܝܐܝܬ ܗܟܢܐ ܢܦܫܗ ܐܟܼܪܙ ܕܠܐ ܘܠܝܐ ܗܘܬ ܓܝܪ ܕܒܫܡ ܝܬܝܪܐܝܬ ܐܠܐ ܒܐܝܕܗܝܢ ܕܝܠܗܝܢ ܕܨܒܘ̈ܬܐ ܢܬܒܕܩ ܗܘܐ . ܘܝܗ̈ܘܕܝܐ ܕܝܢ ܗܿܢܘܢ ܕܡܢ ܩܕܝܡ ܡܣܟܝܢ ܗܘܘ ܠܗ ܒܗܿ ܒܗܝܡܢܘܬܐ ܕܝܠܗܝܢ ܕܨ̈ܒܘܬܐ ܝܕܥܘܗܝ . ܘܩܪܐܘܗܝ ܿ ܘܡܢ ܢܒܝܘܬܐ ܩܕܡܝܬܐ ܫܡܐ ܫܪܝܪܐ ܐܝܬܝܘ ܠܗ ܿ ܐܦ ܠܐ ܓܝܪ ܫܡܫܐ ܕܕܢܚ ܗܘ ܢܦܫܗ ܡܫܡܗ ܫܡܫܐ ܐܠܐ ܣܦܩ ܡܐ ܕܐܬܚܼܙܝ ܕܢܬܩܪܐ ܡܢ ܗܿܢܘܢ ܕܚܿܙܝܢ ܠܗ ܿ ܘܡܟܝܠ ܗܼܘ ܫܡܐ ܩܕܝܡ ܗܘ ܠܡܐܬܝܬܐ ܕܒܥܬܝܩܬܐ ܫܪܝܪܐܝܬ ܐܬܣܝܼܡ ܘܐܬܟܼܪܙ ܕܡܢܗ ܐܦ ܕܢܣܟܘܢ ܐܝܬ ܗܘܐ ܠܗܘܢ ܠܗܢܿܘܢ ܕܡܩܘܝܢ ܗܘܘ ܠܡܐܬܝܬܗ ܿ ܕܗܼܘ ܕܗܟܢܐ ܡܫܬܡܗ ܿ ܡܢ ܗܟܝܠ ܕܐܦܢ ܒܠܚܘܕ ܫܡܗ ܕܡܫܝܚܐ ܐܝܟ ܫܒܝܚܐ ܘܫܪܝܪܐ ܿ ܡܩܒܠ ܗܘܐ ܠܟܘܠܗܿ ܕܝܬܩܐ ܥܬܝܩܬܐ ܡܫܟܚ ܕܓܠܝܐܝܬ ܫܠܡܐ ܗܝ ܠܚܕܬܐ ܘܡܠܦܢܐ ܫܪܝܪܐ ܘܬܠܡܝܕܗ ܕܡܫܝܚܐ ܐܝܟ ܬܪܪܐܐ ܘܡܪܒܝܢܐ ܕܐܝܬܘܗܝ ܢܡܘܣܐ ܘܡܩܪܒ ܠܡܠܦܢܐ ܠܬܠܡܝܕܐ ܕܡܬܝܠܦ ܐ݀ܡܪ ܚܝܠܗ ܕܝܗ ܕܝܠܗ ܕܫܡܐ ܘܡܠܬܐ ܕܥܠܘܗܝ . ܒܬܪ ܩܠܝܠ ܐܝܟ ܚܝܠܢ ܡܦܫܩܝܢ ܐܢܚܢܢ ܀ ܀ ܀
</p>
</div>
<div type="section" n="4">
<head type="editorial">4</head>
<p xml:lang="syr">

ܕܗܫܐ ܕܝܢ ܗܕܐ ܕܣܡܐ ܩܕܡܝܢ ܢܐܡܪ . ܕܡܢܝ ܗܿܘ ܕܠܢܒܝܘܬܐ ܥܬܝܩܬܐ ܥܿܕܠ ܫܿܠܡ ܠܢܦܫܗ ܿ ܐܢ ܐܦ ܡܢ ܫܡܐ ܕܡܫܝܚܐ ܢܥܪܘܩ ܕܡܢܗ ܿ ܗܘ ܗܢܐ ܐܦ ܩܕܡ ܕܢܐܬܐ ܐܬܝܕܥ ܿ ܗܟܢܐ ܓܝܪ ܡܐ ܕܫܠܚ ܡܫܟܐ ܕܥܪܒܐ . ܡܚܘܐ ܢܦܫܗ ܕܕܐܒܐ ܗܘ ܿ ܘܠܘܩܒܠ ܗܿܢܘܢ ܕܡܢ ܥܕܬܐ ܐܬܝܢ ܠܐ ܡܕܡ ܛܘܥܝܝ ܐܝܬ ܠܗ ܿ ܐܝܟܢܐ ܕܐܦ ܠܐ ܚܕ ܠܓܡܪ ܡܢ ܗܿܢܝܢ ܢܨܒܐ ܕܡܫܡܥܬܗ ܢܪܟܢ ܠܗ ܿ ܐܝܟܢܐ ܕܐܦ ܠܐ ܠܚܕ ܡܢ ܦܝܠܘܣܦܐ ܚܢ̈ܦܐ ܕܒܝܬ ܝܘܢܝ̈ܐ ܐܘ ܐܢ ܗܘ ܕܡܫܒܚ ܠܗ ܠܫܡܐ ܿ ܢܫܒܿܚ ܐܦ ܠܗ ܠܟܒܬܐ . ܕܡܢܗ ܐܝܬܘܗܝ ܗܘ ܗܢܐ ܕܒܗ ܚܕ ܒܪܘܝܐ ܕܟܠ ܘܚܕܐ ܪܫܢܘܬܐ ܡܬܚܝܘܐ ܕܗܿܢܘܢ ܕܡܢܗܿ ܫܦܝܪ ܘܚܟܝܡܐܝܬ ܗܘܼܘ ܡܢ ܠܐ ܡܕܡ . ܗܿܢܝܢ ܟܠܗܘܢ ܕܛܒ ܫܦܝܪ̈ܝܢ ܡܢܗ ܕܥܒܘܕܗܘܢ ܐܬܐܡܼܪܘ ܿ ܗܿܢܘ ܕܝܢ ܐܢ ܗܘ ܕܠܐ ܐܝܟ ܕܡܥܕ ܕܠܐ ܢܒܗܬ ܘܢܡܪܚ ܗܘ ܡܢܝ ܕܢܐܡܪ ܕܐܝܟ ܕܒܢܒܝܘܬܐ ܗܿܢܘܢ ܐܪ̈ܟܘܢܛܝܗܿ ܠܡ ܕܗܝܠܐ ܡܐܬܝܬܗ ܕܡܫܝܚܐ ܐܟܼܪܙܘ ܘܫܡܗ ܩܿܕܡܘ ܐܡܪܼܘ ܿ ܐܝܟܢܐ ܕܡܢ ܒܬܪ ܡܦܩܢܗܝܢ ܕܨܒ̈ܘܬܐ ܠܡ ܗܝܡܢܘܬܐ ܕܓܠܬܐ ܢܣܥܪܘܢ ܕܐܝܟ ܕܡܢ ܐܠܗܐ ܠܡ ܢܒܝܘܬܐ ܐܝܬܝܗ ܗܘܬ ܗܼܘܐ ܠܗ ܕܝܢ ܗܘܼ ܗܢܐ ܡܦܩ ܒܪܘܚܐ ܪܒ ܡܢܗܿ ܿ ܕܡܪܫܘܬܗ ܿ ܐܢ ܓܝܪ ܡܩܕܡܝܢ ܐܡܪܝܢ ܿ ܓܠܝܐ ܗܝ ܕܐܦ ܝܕܥܬܐ ܐܠܗܝܬܐ ܡܩܕܡܬܐܐܝܬ ܒܗܘܢ ܕܡܩܕܡܝܢ ܡܒܕܩܝܢ ܡܢܐ ܠܚܪܬܐ ܒܬܪܟܢ ܥܿܒܕ ܐܝܟ 

<pb n="131"/>

ܕܐܡܿܪ ܗܘ ܗܢܐ ܗܘ ܛܒܐ ܘܫܪܪܐ ܕܝܢ ܡܣܬܒܪܝܢ ܕܩܕܡܡܘ ܐܟܪܙܘ ܐܚܪܢܐܝܬ ܕܝܢ ܐܦ ܐܝܙ̈ܓܕܐ ܕܝܠܗܿ ܕܗܝܡܢܘܬܐ ܘܟܪ̈ܘܙܐ ܗܿܘܝܢ ܕܡܫܝܚܐ ܘܡܥܕܪ̈ܢܐ ܕܦܘܪܩܢܐ ܕܗܿܢܘܢ ܕܒܗ ܡܗܝܡܢܝܢ ܐܝܟܢܐ ܕܝܬܝܪܐܝܬ ܢܥܕܪܘܢ ܘܠܐ ܢܣܓܦܘܢ ܗܕܐ ܕܠܐ ܫܠܡܐ ܘܡܠܝܐܝܬ ܢܘܟܪܝܐ ܗܝ ܠܫܪܒܐ ܕܩܿܕܡ ܣܡ ܗܘ ܗܢܐ ܀ ܀ ܀
</p>
</div>
<div type="section" n="5">
<head type="editorial">5</head>
<p xml:lang="syr">

ܘܐܢ ܕܝܢ ܢܐܡܪ ܕܐܦ ܥܬܝܩܬܐ ܡܫܘܬܦܐ ܗܝ ܡܕܡ ܠܛܒܐ ܥܕܢܐ ܗܘ ܠܗ ܡܕܝܢ ܕܐܦ ܡܢ ܗܿܝ ܡܢܬܐ ܡܕܡ ܢܥܛܐ ܿ ܘܠܐ ܠܟܠܗܿ ܢܿܦܩ ܘܢܣܠܐ ܐܚܪܢܐܝܬ ܕܝܢ ܡܣܬܒܪܐ ܒܗܕܐ ܡܠܬܐ ܕܟܘܠܗܿ ܠܐܠܗܐ ܡܬܣܝܡܐ ܿ ܘܟܠܗܝܢ ܗܿܢܝܢ ܕܒܗܿ ܐܫܬܡܠܝ ܐܝܟ ܢܡܘܣܐ ܗܘ ܕܒܝܕ ܡܘܫܐ ܠܗ ܡܬܚܫܒܢ ܿ ܡܫܝܚܐ ܓܝܪ ܒܗ ܡܬܩܪܐ ܘܐܦ ܟܗܢܐ . ܘܐܦ ܡܠܟܐ ܕܥܡ ܕܝܗܘܕ̈ܝܐ ܟܠ ܡܕܡ ܕܝܢ ܕܡܣܬܥܪ ܗܘܐ ܒܬܢܘܝ ܘܒܫܠܡܘܬܐ ܕܗܿܢܝܢ ܡܣܬܥܪ ܗܘܐ . ܘܒܠܥܕܝܗܘܢ ܠܓܡܪ ܡܕܡ ܠܐ ܗܘܐ . ܗܘܐ ܿ ܐܠܨܐ ܗܼܝ ܗܟܝܠ ܐܦ ܗܟܢܐ ܕܡܢ ܐܠܗܐ ܢܣܬܒܪ ܟܠܗ ܣܝܡ ܢܡܘܣܐ ܕܐܬܣܝܼܡ ܿ ܐܢ ܒܠܚܘܕ ܐܢܫ ܫܡܗ ܕܡܫܝܚܐ ܢܩܒܠ ܿ ܡܫܝܚܘܬܐ ܓܝܪ ܕܒܢܡܘܣܐ ܕܐܠܗܐ ܘܒܡܠܬܐ ܕܒܒܣ̈ܡܢܐ ܐܬܩܢܬ ܒܝܕ ܡܘܫܐ ܗܼܝ ܐܝܬܝܗܿ ܗܘܬ ܐܬ݀ܐ ܕܡܩܝܡܢܘܬܐ ܕܬܪ̈ܝܗܘ݀ܢ ܐܦ ܕܪܒ ܟܗ̈ܢܐ ܐܦ ܕܡܠܟܐ ܟܕ ܠܗ ܠܗܢܐ ܩܒܼܠܘ ܿ ܟܕ ܒܥܐܘܗܝ ܐܝܬܝܗܿ ܗܘܬ ܕܝܢ ܗܕܐ ܛܘܦܣܐ ܘܛܠܢܝܬܐ ܕܡܕܡ ܕܥܬܝܕ ܗܘܐ ܿ ܡܦܠܓܐ ܗܘܬ ܓܝܪ ܪܫܢܘܬܐ ܕܥܡܐ ܕܝܗܘܕ̈ܝܐ ܠܪܒܘܬ ܟܗܢܘܬܐ ܘܠܡܠܟܘܬܐ ܟܕ ܕܝܢ ܐܪܥ ܡܦܩܢܗܝܢ ܕܨܒ̈ܘܬܐ . ܘܗܼܝ ܕܡܘܬܐ ܘܛܠܢܝܬܐ ܐܫܬܠܡܬ ܕܥܬܝܕܢ ܗܘܝ ܕܒܚܕ ܫܪܪܐ ܬܪܬܝܗܝܢ ܢܟܢܫܢ ܕܐܝܬܘܗܝ ܡܫܝܚܐ ܗܼܘܝܘ ܓܝܪ ܐܝܬܘܗܝ ܩܕܡ ܥܠܡܐ ܡܿܠܟܐ ܘܐܦ ܪܒ ܟܗ̈ܢܐ ܚܠܦ ܟܠ ܠܘܬ ܐܒܘܗܝ ܕܕܡܘܬܗ ܕܗܢܐ ܫܩܝܼܠܝܢ ܗܘܘ ܿ ܘܡܬܩܼܪܝܢ ܗܘܘ ܒܝܬ ܝܗܘ̈ܕܝܐ ܡܫ̈ܝܚܐ ܗܿܢܘܢ ܕܒܡܫܝܚܘܬܐ ܘܒܠܥܕܝܗܿ ܐܦ ܠܐ ܪܒ ܟܗܢ̈ܐ ܘܐܦܠܐ ܡܿܠܟܐ ܐܢܫ ܐܝܬܘܗܝ ܗܘܐ ܀ ܀ ܀
</p>
</div>
<div type="section" n="6">
<head type="editorial">6</head>
<p xml:lang="syr">

ܬܘܒ ܕܝܢ ܗܿܢܘܢ ܕܡܫܥܒܕܝܢ ܗܘܘ ܿ ܝܗ̈ܘܕܝܐ ܡܬܩܪܝܢ ܗܘܘ ܘܠܐ ܗܘܐ ܟܪ̈ܣܛܝܢܐ ܡܛܠ ܕܐܪܙܐ ܗܘܐ ܘܛܘܦܣܐ ܗܘ ܕܗܝܕܝܢ ܠܒܝܟ ܗܘܐ . ܕܡܛܝܒ ܗܘܐ ܘܡܥܬܕ ܠܘܬ ܫܪܪܐ ܝܗ̈ܘܕܝܐ ܓܝܪ ܚܕ ܐܝܬܘܗܝ ܗܘܐ ܡܢ ܬܪ̈ܥܣܪ ܪ̈ܫܝ ܫ̈ܒܛܐ . ܘܕܢܬܡܠܟ ܕܝܢ ܥܠ ܐܚܘܗ̈ܝ ܐܬܣܝܡ ܘܠܐ ܫܠܝܛ ܗܘܐ ܐܡܝܢܐܝܬ ܕܡܢ ܓܒ ܐܚܪܢ ܡ̈ܠܟܐ ܢܩܝܡܘܢ ܿ ܐܠܐ ܒܠܚܘܕ ܡܢ ܗܢܐ ܫܒܛܠܐ ܿ ܡܢ ܗܿܘ ܗܟܝܠ ܝܗܘܕܐ ܕܡܡܠܟ ܗܘܐ . ܝܗܘܕ̈ܝܐ ܐܬܩܪܼܝܘ ܒܗܿܘ ܙܒܢܐ . ܗܿܘ ܕܝܢ ܕܩܐܡ ܗܘܐ ܡܿܠܟܐ ܠܐ ܗܘܐ ܡܛܠ ܓܢܣܗ ܒܠܚܘܕ ܫܚܝܡܐܝܬ ܫܿܘܐ ܗܘܐ ܠܡܠܟܘܬܐ 

<pb n="132"/>

ܣܓܝ݁̈ܐܐ ܓܝܪ ܐܝܬܝܗܘܢ ܗܘܘ ܡܢܗ ܿ ܐܠܐ ܐܢ ܐܫܬܘܬܦ ܘܩܒܠ ܡܫܝܚܘܬܐ ܘܡܟܝܠ ܪܡ ܗܘܐ ܘܡܥܠܝ ܡܢܗ ܕܓܢܣܐ ܗܢܐ ܛܘܦܣܐ ܘܐܪܙܐ ܿ ܟܕ ܐܬܼܐ ܕܝܢ ܗܼܘ ܫܪܪܐ ܕܛܘܦܣܐ ܘܐܪܙܐ ܕܝܠܗ ܗܘܐ . ܗܿܘ ܕܒܝܬ ܝܗܘ̈ܕܝܐ ܪܕܐ ܗܘܐ ܫܬܩ ܠܗ ܡܢ ܪܫܢܘܬܗ ܝܗܘܕܐ ܐܝܟ ܡܠܬܗ ܡܩܕܡܬܐ ܕܐܒܐ ܕܓܘܐ . ܕܬܪܥܣܪ ܘܥܠ ܕܝܢ ܚܠܦܘܗܝ ܫܘܠܛܢܗ ܘܪܫܢܘܬܗ ܕܡܫܝܚܐ ܡܬܝܕܥܢܐ ܚܠ ܡܬܚܙܝܢܐ ܿ ܘܫܡܝܢܐ ܚܠ ܐܪܥܢܐ ܿ ܘܗܟܢ ܕܝܢ ܘܐܦ ܝܗܘ̈ܕܝܐ ܘܐܦ ܒܡܩܒܠܢܘܬܐ ܘܒܫܘܬܦܘܬܐ ܕܫܡܐ ܡܝܬܪܐ ܟܪ̈ܣܛܝܢܐ ܐܬܩܪܼܝܘ ܿ ܠܐ ܗܘܐ ܠܨܥܪܐ ܘܠܡܟܣܢܘܬܐ ܕܫܘܡܗܐ ܩܕܡܝܐ . ܐܠܐ ܕܩܒܠܘ ܘܐܫܬܘܬܦܘ ܠܗܿܘ ܕܪܡ ܘܡܝܬܪ ܐܝܟ ܣܒܪܐ ܕܢܒ̈ܝܐ ܕܡܢ ܩܕܝܡ ܗܿܢܝܢ ܕܩܿܕܡܘ ܐܡܪܼܘ ܠܗܘܢܿ ܘܓܠܝܐܝܬ ܩܿܕܡܘ ܐܟܪܙܘ ܕܢܬܩܪܐ ܠܥܡܝ ܫܡܐ ܚܕܬܐ ܗܿܘ ܕܢܬܒܪܟ ܒܟܠܗܿ ܐܪܥܐ . ܚܕܬܐ ܓܠܝܐ ܗܝ ܕܐܟܚܕܐ ܥܡ ܕܝܬܩܐ ܚܕܬܐ ܟܕ ܓܝܪ ܗܿܘ ܕܡܡܠܟ ܗܘܐ ܐܬܚܿܠܦ ܕܡܢܗ ܙܕܩ ܗܘܐ ܕܐܦ ܗܿܢܘܢ ܕܒܡܠܟܘܬܐ ܢܬܩܪܘܢ ܚܠܦܘ ܘܐܦ ܫܘܡܗܗܘܢ ܘܠܐ ܗܘܐ ܕܝܢ ܚܕܬܐ ܗܘܐ ܫܡܐ . ܗܿܘ ܕܐܦ ܥܠ ܗܿܢܘܢ ܫܠܝܛ ܗܘܐ ܐܝܟ ܕܒܐܪ̈ܙܐ ܿ ܐܝܟܢܐ ܕܠܫܪܪܐ ܢܬܢܛܪ ܟܠ ܡܕܡ . ܀ ܀ ܀
</p>
</div>
<div type="section" n="7">
<head type="editorial">7</head>
<p xml:lang="syr">

ܘܗܟܢܐ ܕܝܢ ܕܐܦ ܠܘܩܒܠ ܝܗܘ̈ܕܝܐ ܪܫܐ ܕܒܥܬܐ ܐܚܪܢܐ ܠܝܬ ܠܢ . ܐܠܐ ܥܠ ܡܫܝܚܐ ܕܐܬܐܼ ܿ ܗܿܘ ܕܡܢ ܩܕܝܡ ܠܘܬܗܘܢ ܡܣܬܒܪ ܗܘܐ ܕܐܬܼܐܼ ܕܠܗ ܐܦ ܥܕܡܐܠܗܫܐ ܡܣܟܝܢ ܘܒܫܡܗ ܡܫܡܗܝܢ ܘܣܒܪܝܢ ܒܛܘܥܝܝ ܕܥܕܟܝܠ ܠܐ ܐܬܼܐ ܘܠܘܩܒܠܗܘܢ ܕܗܢܿܘܢ ܡܢ ܟܬܒ̈ܐ ܕܠܓܘܐ ܡܗܝܡܢܝܢ ܘܡܢ ܣܝܡ ܢܡܘܣܐ ܩܕܡܝܐ ܘܡܢ ܬܚܘ̈ܝܬܐ ܕܝܠܗܝܢ ܕܨܒܘ̈ܬܐ ܒܡܠܬܢ ܡܟܣܝܢ ܐܢܚܢܢ ܀ ܀ ܀
</p>
</div>
<div type="section" n="8">
<head type="editorial">8</head>
<p xml:lang="syr">

ܡܢܐ ܕܝܢ ܢܐܡܪܘܢ ܗܿܢܘܢ ܕܒܝܬ ܡܢܝ ܫܢܝܐ . ܕܠܗ ܠܟܬܒܐ ܡܣܠܝܢ ܘܫܡܐ ܡܝܬܪܐ ܘܪܫܝܐ ܕܡܢܗ ܕܝܠܗ ܕܟܬܒܐ ܐܝܟ ܐܠܗܝܐ ܘܫܒܝܚܐ ܡܩܒܠܝܢ ܐܝܟܢܐ ܕܢܟܬܘܒ ܗܿܘ ܗܘܿ ܕܡܢܝ ܠܡ ܫܠܝܚܐ ܕܝܫܘܥ ܡܫܝܚܐ . ܫܡܐ ܕܝܢ ܕܝܫܘܥ ܡܬܬܪܓܡ ܦܪܘܩܐ ܘܒܗܿ ܒܚܕܬܐ ܩܘܝ ܥܒܪܐܝܬ ܿ ܐܝܟܐ ܕܐܦ ܐܚܪ̈ܢܝܬܐ ܕܒܗܿܢܝܢ ܢܗܝܪܐܝܬ ܗܘܼܬ ܓܠܝܐ ܕܐܝܟܢܐ ܐܚܘܬܐ ܠܘܬ ܚܕ̈ܕܐ ܘܚܕ ܓܢܣܐ ܐܝܬ ܠܡܠܬܗܿ ܕܥܬܝܩܬܐ ܘܕܚܕܬܐ ܿ ܗܟܢܐ ܗܟܝܠ ܐܦ ܒܝܕ ܫܘܡܗܐ ܒܠܚܘܕ ܡܬܟܣܣ ܗܘ ܡܛܥܝܢܐ ܟܠܗܿ ܓܝܪ ܥܬܝܩܬܐ ܡܫܡܗܐ ܡܫܝܚܐ . ܠܐ ܗܘܐ ܒܠܚܘܕ ܠܗܿܘ ܕܒܕܡܘܬܐ ܘܒܐܪܙܐ ܡܬܡܫܚ ܿ ܐܠܐ ܐܦ ܗܿܘ ܕܐܪܙܗ ܐܝܬܘܗܝ ܗܘܐ ܿ ܗܘܿ ܕܡܫܬܡܠܐ ܗܘܐ ܐܢ ܐܢܫ ܢܬܩܪܒ ܘܢܩܪܐ ܘܢܟܢܫ ܣܗ̈ܕܘܬܐ ܕܗܝܼ ܗܕܐ ܠܐ ܗܘܐ ܥܒܿܕܐ ܗܝ ܠܢ ܬܟܝܒܐ ܀ ܀ ܀
</p>
</div>
<div type="section" n="9">
<head type="editorial">9</head>
<p xml:lang="syr">

ܡܬܒܥܝܐ ܕܝܢ ܕܐܦ ܥܠܬܐ ܘܐܦ ܡܠܬܐ ܕܥܠܘܗܝ ܕܫܡܗ ܕܡܫܝܚܐ ܢܐܡܪ ܕܠܘܬܗ ܠܐ ܡܕܡ ܙܥܘܪ ܗܘ ܡܢܝ . ܐܦ ܠܐ ܚܕܐ ܫܘܬܦܘܬܐ ܐܝܬ ܠܗ .

<pb n="133"/>

ܡܫܝܚܘܬܐ ܕܝܢ ܕܡܫܚܐ ܐܬ݀ܐ ܗܝ ܕܢܘܦܩܗ ܕܐܝܓܘܢܐ ܘܕܕܪܐ ܕܐܬܠܝܣܐ ܿ ܠܐ ܓܝܪ ܐܢܫ ܡܫܬܠܚ ܠܘܩܒܠ ܒܥܠܪܪܗ ܒܠܥܕ ܡܫܝܚܐ ܘܒܠܥܕ ܡܫܝܚܘܬܐ ܠܐ ܐܬܐ ܠܐܝܓܘܢܐ ܡܛܠ ܗܟܝܠ ܕܐܝܓܘܢܐ ܠܘܩܒܠ ܐܪ̈ܓܝܓܬܐ ܕܟܝܢܐ ܚܠܦ ܡܝܬܪܘܬܐ ܐܠܗܝܬܐ ܿ ܗܿܢܘܢ ܕܚ̈ܠܐ ܕܐܠܗܐ ܩܒܠܘ ܿ ܘܠܘܩܒܠ ܗܿܢܘܢ ܕܥܬܝܕܝܢ ܗܘܘ ܿ ܕܢܪܕܦܘܢ ܐܢܘܢܿ ܿ ܕܐܦ ܥܕܡܐ ܠܕܡܐ ܢܚܣܢܘܢ ܒܕܚܠܬ ܐܠܗܐ ܪܒ ܗܘ ܓܝܪ ܐܝܓܘܢܐ ܕܕܚܠܬ ܐܠܗ ܡܢ ܟܘܠ . ܡܬܒܥܐ ܗܘܐ ܠܗܘܢ ܠܗܿܢܝܢ ܠܐ ܗܘܐ ܡܫܝܚܐ ܓܘܫܡܢܐ ܐܠܐ ܡܬܝܕܥܢܐ ܕܪܘܚܐ ܕܩܘܕܫܐ . ܡܛܠ ܕܐܦ ܐܝܓܘܢܗܘܢ ܡܬܝܕܥܢܐ ܗܘ ܿ ܘܕܪܥܝܢܐ ܗܘ ܿ ܕܐܪܙܗ ܐܝܬܘܗܝ ܗܘܐ ܗܼܘ ܡܫܝܚܐ ܓܘܫܢܐ ܕܟܗܘܬܐ ܕܠܗ ܠܗܢܐ ܡܫܬܘܝܢ ܘܡܫܬܘܬܦܝܢ ܐܟܚܕܐ ܕܢܚܬܘܢ ܠܐܝܓܘܢܐ ܿ ܘܡܬܡܫܚܝܢ ܐܝܟ ܕܠܗ ܠܐܝܓܘܢܐ ܕܡܛܠ ܗܕܐ ܗܘ ܡܠܟܗܘܢ ܕܗܠܝܢ ܩܕܡܐ . ܒܠܚܘܕܘܗܝ ܒܫܪܪܐ ܐܝܟ ܪܝܫ ܕܡܘܬܐ ܠܐ ܗܘܐ ܒܓܕܫܐ ܡܫܝܚܐ ܐܬܩܼܪܝ ܿ ܐܠܐ ܐܬܡܫܚ ܡܢ ܐܒܘܗܝ ܕܝܠܗ ܒܪܘܚܐ ܕܩܘܕܫܐ ܘܒܚܝܠܐ . ܐܝܟ ܕܐܡܼܪ ܟܬܒܐ ܘܐܪܕܘܦܝܐ ܕܚܠܦ ܟܠ ܐܢܫ ܿ ܘܐܝܓܘܢܐ ܗܘ ܩܕܡܝܐ ܒܚܫܐ ܕܦܘܪܩܢܐ ܣܝܒܪ ܿ ܘܬܘܒ ܕܝܢ ܘܐܦ ܛܘܦܣܐ ܕܥܡܠܐ ܘܕܐܬܠܣܗܿ ܕܡܝܬܪܘܬܐ ܐܦܢ ܠܐ ܗܘܐ ܡܛܠ ܢܦܫܗ ܿ ܠܐ ܓܝܪ ܣܢܝܩ ܗܘܐ ܿ ܐܠܐ ܡܛܘܠ ܐܚܪ̈ܢܐ ܟܠܗܘܢ ܣܝܒܪ ܘܠܥܘܡܪܐ ܐܢܫܝܐ ܗܼܘܐ ܕܡܘܬܐ ܿ ܐܝܟܐ ܕܐܦ ܟܠܗܘܢ ܢ ܕܒܗ ܚܝܪܝܢ ܒܫܘܬܦܘܬܐ ܘܒܡܩܒܠܢܘܬܐ ܕܐܝܓܘ̈ܢܐ ܕܐܠܨܝܢ ܠܗܘܢ ܫܘܬܦ̈ܐ ܕܫܡܗ ܢܗܘܘܢ ܘܢܬܩܪܘܢ ܟܪ̈ܣܛܝܢܐ ܡܫܝ̈ܚܝܐ ܿ ܘܡܟܝܠ ܫܡܗ ܕܡܫܝܚܐ ܩܕܝܫܘܬܐ ܘܐܪܕܘܦܝܐ ܕܥܕܡܐ ܠܕܡܐ ܡܛܠ ܫܪܪܐ ܕܕܚܠܬ ܐܠܗܐ ܘܐܝܓܘܢܐ ܡܒܕܩ ܘܗܘ ܟܪܣܛܝܢܐ ܐܓܘܢܣܛܐ ܗܘ ܘܐܬܠܝܛܐ ܕܕܚܠܬ ܐܠܗܐ ܐܟܚܕܐ ܘܕܡܝܬܪܘܬܐ ܕܒܫܘܬܦܘܬܐ ܘܒܡܫܝܚܘܬܐ ܕܪܘܚܐ ܕܩܘܕܫܐ . ܐܝܬܘܗܝ ܘܗܼܝ ܗܕܐ ܡܒܕܩ ܿ ܐܦ ܦܘܠܘܣ ܛܘܒܢܐ ܘܐ݀ܡܪ ܕܬܟܬܘܫܗܘܢ ܠܐ ܗܘܐ ܥܡ ܒܣܪܐ ܘܕܡܐ . ܘܗܿܢܝܢ ܕܒܬܪܗܝܢ ܀ ܀ ܀
</p>
</div>
<div type="section" n="10">
<head type="editorial">10</head>
<p xml:lang="syr">

ܡܢܐ ܕܝܢ ܗܟܝܠ ܐܝܬܝܗܿ ܗܕܐ ܠܘܬ ܗܿܘ ܫܢܝܐ . ܠܘܩܒܕܡ ܓܝܪ ܕܒܛܝܠܐ ܗܘ ܡܚܘܐ . ܐܦܢ ܠܐ ܓܠܝܐܝܬ ܢܘܕܐ ܢܘܦܩܗܿ ܕܡܝܬܪܘܬܐ ܿ ܕܡܥܠ ܪܫܢܘܬܗܿ ܕܒܝܫܬܐ ܕܠܐ ܡܙܕܟܝܐ ܿ ܕܡܢܗܿ ܠܡ ܕܗܕܐ ܐܝܟ ܕܐܡܿܪ ܡܿܢ ܕܝܬܝܪܐ ܒܡܘܙܓܐ ܐܝܬ ܒܗ ܕܚܝܼܿܐ . ܐܦܢ ܨܿܒܐ ܒܚܦܝܛܘܬܐ ܕܡܝܬܪܘܬܐ ܠܐ ܡܫܟܚ ܐܝܟܢܐ ܕܐܦܠܐ ܢܘܩܐ ܕܐܝܟ ܗܢܐ ܡܬܒܥܐ ܠܗ ܿ ܘܗܿܘ ܕܝܢ ܕܠܩܘܒܠܐ ܕܡܢ ܛܒܐ ܝܬܝܪܐ ܐܝܬ ܒܗ . ܐܦ ܕܠܐ ܥܡܠܐ ܠܐ ܗܘܐ ܪܚܡܗܿ ܕܡܝܬܪܘܬܐ . ܘܒܛܝܠܐ ܗܝ ܠܬܪ̈ܝܗܘܢ ܡܫܝܚܘܬܐ ܕܐܝܓܘܢܐ ܕܐܦ ܠܐ ܚܕ ܡܢܗܘܢ ܠܐܬܠܝܣ̈ܐ ܕܐܝܟ ܗܟܢܐ 

<pb n="134"/>

ܘܠܐܝܓ̈ܘܢܐ ܗܿܢܝܢ ܡܫܟܚ ܕܢܐܬܐ ܘܒܛܝܠ ܗܘ ܡܟܝܠ ܘܐܦ ܗܼܘ ܫܡܐ ܠܗܿܢܘܢ ܕܚܠܦ ܥܡܠܐ ܟܝܢܐ ܕܩܛܝܪܐ ܡܥܠܝܢ . ܀ ܀ ܀
</p>
</div>
<div type="section" n="11">
<head type="editorial">11</head>
<p xml:lang="syr">

ܘܬܘܒ ܕܥܕܡܐ ܠܡܘܬܐ ܬܩܘܡ ܠܘܩܒܠ ܗܿܢܘ ܕܩܝܡܝܢ ܠܘܩܒܠ ܫܪܪܐ . ܕܕܚܠܬ ܐܠܗܐ ܘܐܦ ܠܐ ܐܝܟ ܕܒܚܠܡܐ ܐܡܿܪ ܿ ܡܢܐ ܗܟܝܠ ܡܬܒܥܐ ܠܗ ܐܦܠ ܐܚܪܢܐܝܬ ܿ ܗܼܘ ܗܢܐ ܫܡܐ ܕܡܠܦ ܿ ܕܙܕܩ ܕܢܬܪܕܦ ܥܕܠܡܐ ܠܡܘܬܐ ܘܢܬܡܫܚ ܠܘܩܒܠ ܢܟܠܗܘܢ ܕܪ̈ܕܘܦܐ ܿ ܡܠܬܗ ܝܪ ܕܗܿܘ ܡܠܦܐ ܕܘܿܠܐ ܠܡ ܐܦ ܕܢܕܒܚ ܘܕܢܫܬܚܠܦ ܠܘܬ ܟܠ ܡܕܡ ܘܥܠܝܗܿ ܕܗܕܐ ܕܒܪ ܒܩܛܝܪܐ ܡܠܬܗ ܕܫܠܝܚܐ ܗܿܝ ܕܐܡܪ ܕܥܡ ܟܠ ܐܢܫ ܟܘܠ ܗܘܝܬ ܕܠܟܠ ܐܢܫ ܐܬܪ ܘܐܚܪܢܐܝܬ ܝܬܝܪܬܐ ܗܝ ܠܡ ܗܕܐ ܕܥܕܡܐ ܠܡܘܬܐ ܢܬܟܬܫ ܠܡ ܥܡ ܗܿܢܘܢ ܕܕܢܕܒܚ ܠܕܝܘ̈ܐ ܒܝܫ̈ܐ ܘܠܦܬܟܪܗܐ ܦܩܕܝܢ ܠܢ . ܘܡܟܝܠ ܐܦ ܡܢܗܿ ܕܗܕܐ ܓܠܝܐ ܗܝ ܕܚܝܠܗ ܕܫܡܐ ܡܐ ܕܐܬܦܫܩ ܿ ܡܢܝ ܢܘܟܪܐ ܡܫܬܟܚ ܠܗ ܡܠܝܐܝܬ ܠܗ ܠܡܫܝܚܐ . ܕܡܢܗ ܐܡܼܪ ܘܟܬܒ ܕܐܫܬܕܪ ܿ ܡܢ ܗܘ ܓܝܪ ܕܡܬܚܙܐ ܗܘܿ ܕܡܬܝܕܥ ܒܗܿ ܒܕܡܘܬܐ ܘܡܢ ܗܿܘ ܓܘܫܡܢܐ ܗܝ ܡܫܝܚܘܬܐ ܕܠܐ ܓܫܘܡ ܠܢ ܡܬܒܕܩܐ . ܐܦܢ ܠܘܩܕܡ ܒܫܪܪܐ ܘܒܚܝܠܐ . ܗܘܼ ܗܿܘ ܡܬܝܕܥܢܐ ܒܕܡܘܬܗ ܗܼܘ ܕܝܢ ܐܦ ܗܿܘ ܕܡܬܡܫܚ ܘܡܟܝܠ ܘܐܦܠܐ ܠܘܬ ܝܗܘ̈ܕܝܐ ܐܝܬ ܗܘܐ ܒܗ݀ ܓܡܝܪܘܬܐ ܒܡܫܝܚܘܬܐ ܓܘܫܡܢܝܬܐ ܒܠܥܕ ܡܢ ܡܬܝܕܥܢܝܬܐ ܘܐܦ ܠܐ ܗܕܐ ܕܐܘܢܓܠܝܘܢ ܡܩܒܠ ܕܐܪܙܗ ܢܣܬܠ ܿ ܡܛܠ ܕܐܦ ܗܿܘ ܕܡܨܥܪ ܨܠܡܗ ܕܡܠܟܐ ܥܘܠܗ ܝܕܡܠܟܐ ܓܠܝܐܝܬ ܡܫܬܕܪܐ ܘܩܪܒܐ ܡܪܚܘܬܐ ܕܡܛܠ ܗܕܐ ܐܦ ܠܘܬ ܝܗܘܕ̈ܝܐ ܥܒܕ ܠܕܢܚܗ ܗܼܘ ܡܫܝܚܐ . ܐܝܟܢܐ ܕܐܦ ܨܠܡܐ ܕܡܠܟܘܬܗ ܐܝܬܘܗܝ ܗܘܐ ܕܒܝܕ ܢܒܝܫܘܬܐ ܩܿܕܡ ܐܬܓܠܝ ܀ ܀ ܀
</p>
</div>
<div type="section" n="12">
<head type="editorial">12</head>
<p xml:lang="syr">

ܡܛܠ ܗܟܠܝ ܣܼܡ ܠܗ ܗܘ ܗܢܐ ܡܛܥܝܢܐ ܕܢܐܿܡܪ ܕܒܝܫܬܐ ܗܝ ܒܪܝܬܗ ܕܐܠܗܐ ܕܒܝܕ ܕܝܬܩܐ ܥܬܝܩܬܐ ܐܡܝܪܐ . ܟܠܗܝܢ ܗܿܢܝܢ ܕܐܫܟܚ ܒܚܕܬܐ ܕܠܬܫܒܘܚܬܗܿ ܕܗܿ ܝܐܡܝܼܢ ܗܿܢܘ ܕܝܢ ܠܬܫܒܘܬܚܗ ܕܗܿܘ ܕܥܒܕܗ ܥܛܼܐ ܘܐܦܩ ܐܢܝܢ . ܫܘܝܐܝܬ ܕܝܢ ܐܝܟ ܗܿܢܘܢ ܕܡܢ ܩܕܡܘܗܝ ܕܗܼܝ ܗܕܐ ܐܡܪܼܚܘ ܠܒܪ ܡܢ ܗܕܐ ܕܓܠܝܐܝܬ ܐܘܕܝ ܕܡܢܗ ܘܠܐ ܗܘܐ ܕܗܕܐ ܬܗܼܘܐ ܿ ܐܬܝܬ ܠܡ ܓܝܪ ܘܐܫܬܕܪܬ ܕܐܬܩܢ ܠܡ ܘܐܬܕܟܐ ܐܘ̈ܢܓܠܝܐ ܡܛܠ ܕܐܒܬ ܒܗܘܢ ܠܡ ܐܦ ܒܗܿܢܝܢ ܡܢ ܚܘܠܛܢܐ ܐܝܟ ܕܐܿܡܪ ܕܒܝܫܬܐ ܿ ܢܬܒܩܐ ܕܝܢ ܘܢܚܙܐ ܐܦ ܒܗܕܐ ܕܗܘ ܕܚܪܥܐܝܬ ܡܫܬܥܐ ܒܡܪܚܘܬܗ ܘܒܣܟܠܘܬܐ ܘܒܠܠܘܬܐ ܕܠܝܬ ܠܗܿ ܟܝܠܐ ܕܗܿܢܘܢ ܕܡܬܛܦܝܣܝܢ ܠܗ . ܐܡܼܪ ܓܝܪ ܕܡܢ ܡܫܝܚܐ ܐܫܬܕܪ ܘܕܫܠܝܚܗ ܕܗܿܘ ܘܦܪܩܛܠܗ ܐܝܬܘܗܝ ܡܫܩܪ. ܕܐܝܢܐ ܕܝܢ ܟܝ ܡܫܝܚܐ . ܘܓܠܝܐ ܗܝ ܗܕܐ ܕܕܗܿܘ ܕܠܘܬ ܝܗܘ̈ܕܝܐ . ܠܝܬ ܓܝܪ ܐܚܪܢ ܕܐܬܓܠܝ ܘܐܬܚܙܝ ܕܐܦ ܝܠܕܗ ܕܒܦܓܪܐ ܒܙܒܢܐ ܕܡܠܟܘܬܗ ܕܐܘܓܘܣܛܘܣ ܐܝܬܘܗܝ ܘܚܫܗ ܕܝܢ

<pb n="135"/>

ܘܡܣܩܗ ܕܠܫܡܝܐ ܒܫܢܬ ܬܡܢܥܣܪܐ ܕܛܝܒܘܪܝܘܣ ܗܘܐ ܿ ܕܡܢܗ ܥܕܡܐ ܕܩܝܘܣ ܗܿܘ ܕܪܕܦ ܩܫܝܐܝܬ ܠܥܕܬܐ ܡܐܬܝܢ ܘܬܠܬܥܣܪܐ ܫܢ̈ܝܢ ܪܕܝ ܿ ܘܥܕܟܝܠ ܠܓܡܝܪ ܡܢܝ ܠܐ ܐܬܝܕܥ ܗܘܐ ܿ ܘܡܢ ܐܝܟܐ ܕܝܢ ܗܕܐ ܓܠܝܐ ܘܝܕܝܥܐ . ܐܢܐ ܐܡܪܢ ܐܘܪܝܓܢܣ ܗܘ ܡܠܦܟܢܐ ܐܟܚܕܐ ܘܩܫܝܫܐ ܕܥܕܬܐ ܥܕܡܐ ܠܕܩܝܣ ܗܘܐ . ܘܡܡܠܠܐ ܡܕܡ ܥܠ ܡܢܝ ܠܐ ܥܒܕ ܿ ܟܕ ܗܐ ܐܦ ܠܐ ܚܕ ܐܪܦܝ ܡܢ ܗܪ̈ܣܝܘܛܐ ܕܠܘܩܒܠ ܥܕܬܐ ܩܬܘܠܝܩܐ . ܕܠܐ ܐܿܡܪ ܠܩܘܒܠܗܿ ܘܡܟܝܠ ܒܬܪܗ ܕܗܢܐ ܗܼܘ ܡܢܝ ܗܐ . ܘܐܡܼܪ ܕܝܢ ܕܠܬܘܪܨܐ ܘܠܕܘܟܝܐ ܐܬܼܐ ܕܡ̈ܠܘܗܝ ܕܦܪܘܩܢ ܿ ܡܢܐ ܗܟܝܠ ܡܠܬܐ ܐܝܬ ܥܠ ܗܢܐ ܟܘܠܿܗ ܬܘܗܝܐ ܘܒܘܝܥܐ ܘܡܗܡܝܢܘܬܐ ܿ ܕܠܐ ܡܢ ܕܘܟܬܗ ܐܬܕܟܝ ܗܘܝ ܗܿܢܝܢ ܡ̈ܠܐ ܐܢ ܡܬܒܥܐ ܗܘܐ ܠܗܝܢ ܕܘܟܝܐ ܘܬܘܩܢܐ ܡܕܡ ܘܐܝܟܐܢ ܕܝܢ ܠܐ ܡܢ ܫܘܪܝܐ ܕܒܪ ܐܢܝܢ ܿ ܕܠܐ ܚܘܠܛܢܗܿ ܕܒܝܫܬܐ ܐܝܟ ܕܗܢܐ ܐܡܼܪ ܘܕܠܐ ܫܘܚܠܦܐ ܐܬܐܼܡܪ ܕܠܐ ܫܘܚܠܦܐ ܓܝܪ ܕܝܬܩܐ ܥܬܝܩܬܐ ܐܬܚܼܙܝܬ ܕܐܝܬܝܗܿ . ܒܚܣܝܪܘܬܐ ܕܝܢ ܡܛܠ ܟܪܝܗܘܬܐ ܕܗܘ̈ܕܝܐ ܘܠܓܡܝܪܘܬܐ ܡܩܘܝܐ ܗܘܬ ܿ ܠܐ ܕܝܢ ܒܝܫ ܗܘ ܕܐܬܩܕܡ ܐܬܣܝܡ ܡܢ ܗܿܘ ܕܚܣܝܪ ܡܢܗ ܿ ܐܠܐ ܐܝܟ ܒܪ ܓܢܣܗ ܬܒܿܥ ܗܘܐ ܗܢܐ ܢܬܬܘܣܦ ܠܗ ܀ ܀ ܀
</p>
</div>
<div type="section" n="13">
<head type="editorial">13</head>
<p xml:lang="syr">

ܗܢܐ ܕܝܢ ܐܡܼܪ ܕܡ̈ܠܐ ܠܡ ܡܢ ܒܝܫܬܐ ܐܝܬ ܗܘܝ ܒܗܿܢܝܢ ܕܥܠ ܡܫܝܚܐ . ܫܠܝܚ̈ܐ ܐܡܼܪܘ ܿ ܘܬܘܒ ܕܩܛܝܪܐ ܣܝܒܪ ܠܡ ܐܝܟ ܕܗܢܐ ܐܡܼܪ ܗܘ ܐܠܗܐ ܡܢ ܒܝܫܬܐ ܡܬܥܕܠ ܕܗܿܢܝܢ ܕܠܐ ܨܿܒܐ ܗܘܐ ܥܠܘܗܝ ܐܬܐܡܼܪܝܢ ܘܐܪܦܝ ܟܝ ܗܼܘ ܡܫܝܚܐ ܡܠܦܢܘܬܗ ܕܬܗܘܐ ܟܡܐܐ ܘܠܐ ܕܟܝܐ ܡܢ ܒܬܪ ܡܐܬܝܬܗ ܿ ܗܕܐ ܟܠܗܿ ܡܪܕܝܬܐ ܕܫܢ̈ܝܐ ܘܣܪܝܩܐܝܬ ܟܝ ܓܼܒܐ ܠܗ ܬܠܡ̈ܝܕܐ . ܘܣܪܝܩܐܝܬ ܕܝܢ ܐܦ ܠܗܘܢ ܠܗܠܝܢ ܪܘܚܐ ܕܩܘܕܫܐ ܒܪ ܫܥܬܗ ܡܢ ܒܬܪ ܡܣܩܬܗ ܕܢܫܕܪ ܐܫܬܘܕܝ ܘܩܪܗܿ ܦܪܩܠܐ ܿ ܐܢ ܓܝܪ ܗܢܐ ܐܝܬܘܗܝ ܦܪܩܠܛܐ ܐܝܟ ܕܡܫܩܪ ܒܫܢܝܘܬܗ ܗܘ ܕܐܫܬܘܕܝ ܡܫܝܚܐ ܠܬܠܡ̈ܝܕܘܗܝ ܕܓܠ ܠܗ ܓܠܝܐܝܬ ܕܫܘܕܝܗ ܠܗܿܢܘܢ ܗܘ ܐܡܼܪ ܕܗܐ ܡܫܕܪܢܐ ܠܟܘܢ ܦܪܩܛܠܐ ܘܐܝܟܢܐ ܕܝܢ ܟܕ ܪܘܚܐ ܕܩܘܕܫܐ ܬܠܡ̈ܝܕܐ ܠܐ ܩܒܼܠܘ ܿ ܙܟܼܘ ܠܗܢܐ ܟܠܗ ܩܘܕܡܐ ܕܟܘܠܗܿ ܐܪܥܐ ܥܡܪܬܐ ܕܒܪܘܫܥܐ ܕܛܥܝܘܬܐ ܕܦܬܟܪ̈ܐ ܘܕܬܫܡܫܬܐ ܕܕܝܘ̈ܐ ܒܝܫ̈ܐ ܘܕܪܘܝܬܐ ܘܕܟܠܗ݀ ܦܚܙܘܬܐ . ܗܟܢܐ ܕܠܗܿܢܘܢ ܒܢ̈ܝ ܐܢܫܐ ܕܡܢ ܩܕܝܡ ܡܫܪ̈ܝܐ ܘܡܪ̈ܦܝܐ ܒܐܪ̈ܓܝܓܬܐ ܐܝܬܝܗܘܢ ܗܘܐ ܚܿܝܨܘ ܘܫܕܪܘ ܒܕܚܠܬ ܕܐܠܗܐ . ܘܐܝܟܢܐ ܕܝܢ ܐܦ ܐܬܘ̈ܬܐ ܘܬܕܡܪ̈ܬܐ ܥܿܒܕܝܢ ܗܘܘ ܐܢ ܪܘܚܐ ܕܩܘܕܫܐ ܐܝܟ ܫܘܕܝܗ ܕܦܪܘܩܢ ܠܐ ܐܫܬܕܪܬ ܠܗܘܢ . ܘܐܢ ܕܝܢ ܐܫܬܕܪܬ ܓܠܝܐ ܗܝ . ܠܐ ܓܝܪ ܐܝܬ ܗܘܐ ܠܗܘܢ ܚܝܠܐ ܟܠܗ ܠܘܩܒܠ ܪ̈ܘܚܐ ܒܝܫ̈ܬܐ ܿ ܘܐܦܠܐ ܗܕܐ ܟܘܠܗ݀ ܦܪܗܣܝܐ ܠܘܩܒܠ ܗܿܢܘܢ ܟܢ̈ܫܐ 

<pb n="136"/>

ܕܚܟܝܡܐ ܕܒܥܠܡܐ ܐܢܫܐ ܗܕܝܘ̈ܛܐ ܕܒܪܘܚܐ ܕܩܘܕܫܐ ܡܠܠܼܘ ܿ ܘܬܘܩܢܐ ܘܕܘܟܝܐ ܐܝܟ ܕܗܼܘ ܐܡܼܪ ܠܗܿܢܝܢ ܠܐ ܡܬܒܥܐ ܗܘܐ ܀ ܀ ܀
</p>
</div>
<div type="section" n="14">
<head type="editorial">14</head>
<p xml:lang="syr">

ܦܪܩܠܛܐ . ܕܝܢ ܕܐܫܬܘܕܝ ܡܫܝܚܐ ܕܢܕܪ ܠܐ ܗܘܐ ܐܝܟ ܕܒܓܠܝܢܐ ܡܕܡ ܓܘܫܡܢܐ ܐܝܟܢܐ ܕܗܿܘ ܐܬܼܐ . ܘܐܦܠܐ ܕܢܬܕܒܪ ܘܢܬܗܦܟ ܦܓܪܢܐܝܬ ܒܕܡܘܬܗ ܐܝܟ ܗܘܦ̈ܟܘܗܝ ܕܝܠܗ ܥܡ ܒܢ̈ܝ ܐܢܫܐ . ܗܕܐ ܓܝܪ ܠܐ ܡܬܒܥܝܐ ܗܘܬ ܡܛܠ ܕܐܬܣܝܼܡܬ ܗܬܘ ܠܗܿ ܡܫܘܚܬܐ ܡܫܠܡܢܝܬܐ ܕܛܟܣܐ ܕܡܝܬܪܘܬܐ ܡܢ ܦܪܘܩܢ . ܥܡ ܡܕܒܪܢܘܬܐ ܐܚܪܬܐ ܐܠܐ ܕܒܢܦ̈ܫܬܐ ܕܗܿܢܘܢ ܕܡܗܝܡܢܝܢ ܒܗ ܥܐܠ ܘܥܡܪ. ܘܟܕ ܠܐ ܡܬܚܙܐ ܒܚܘܦܛܗ ܣܗܕܘܬܐ ܕܡܐܬܝܗ ܕܡܫܝܚܐ ܠܗܘܢ ܡܦܪܢܣ ܥܡ ܚܝܠܐ ܐܚܪ̈ܢܐ . ܀ ܀ ܀
</p>
</div>
<div type="section" n="15">
<head type="editorial">15</head>
<p xml:lang="syr">

ܗܼܘ ܕܝܢ ܡܢܝ ܓܒܪܐ ܡܛܥܝܢܐ ܕܐܝܬܘܗܝ ܒܣܪܢܐ ܘܥܒܕܐ ܕܣܒܪܐ ܣܪܝܩܐ ܐܝܟܢܐ ܢܣܬܒܪ ܕܐܝܬܘܗܝ ܗܘ ܡܬܝܕܥܢܐ ܘܠܐ ܡܬܚܙܝܢܐ ܪܘܚܐ ܕܩܘܕܫܐ . ܘܐܢ ܢܐܡܪ ܕܝܢ ܐܢܚܢܢ ܕܡܫܝܚܐ ܒܦܓܪܐ ܐܬܼܐ ܐܡܪܝܢ ܕܨܥܪܐ ܠܡ ܐܝܬܝܗܿ ܗܕܐ ܨܒܘܬܐ ܿ ܘܗܕܐ ܠܐ ܠܡ ܗܿܘܝܐ ܗܘܬ ܘܦܪܩܠܛܐ ܗܘ ܕܒܪ ܐܢܫܐ ܗܘܐ ܡܗܝܡܢܝܢ ܐܝܟ ܗܿܘ ܕܠܐ ܣܦܼܩ ܦܪܘܩܢ ܒܝܢ ܐܢܫܘܬܗ ܕܢܫܪܝܗܿ ܘܢܒܛܠܝܗܿ ܠܛܘܥܝܝ ܘܦܘܪܩܢܐ ܡܫܡܠܝܐ ܘܓܡܝܪܐ ܠܒ̈ܢܝ ܐܢܫܐ ܢܬܠ ܀ ܀ ܀
</p>
</div>
<div type="section" n="16">
<head type="editorial">16</head>
<p xml:lang="syr">

ܘܐܢ ܕܝܢ ܢܘܕܘܢ ܕܒܪ ܐܢܫܐ ܚܕ ܡܢ ܣܓܝ̈ܐܐ ܐܝܬܘܗܝ ܡܢܝ ܫܢܝܐ ܘܒܡܩܒܠܢܘܬܐ ܕܦܪܩܛܠܐ ܕܫܪܪܐ ܐܠܦ ܠܘܩܕܡ ܗܕܐ ܐܬܓܠܝܬܼ ܕܠܐ ܗܘܐ ܗܘܼ ܐܝܬܘܗܝ ܦܪܩܛܠܐ ܠܐ ܗܘܐ ܓܝܪ ܗܿܘ ܡܢ ܕܡܩܒܠ ܡܕܡ ܗܘܐ ܠܗ ܗܘܿ ܡܕܡ ܕܡܣܬܒܪ ܕܡܩܒܠ ܿ ܐܝܟܐܢ ܕܐܦܠܐ ܥܝܢܐ ܕܝܠܢ ܢܘܗܪܐ ܐܝܬܝܗ ܡܛܠ ܕܡܩܒܠܐ ܢܘܗܪܐ ܘܡܕܓܠ ܕܡܫܡܗ ܢܦܫܗ ܦܪܩܠܛܐ . ܘܬܘܒ ܕܝܢ ܐܢ ܪܘܚܐ ܩܒܼܠ ܿ ܐܝܿܕܐ ܟܝ . ܗܿܝ ܟܝ ܕܩܒܠܘ ܬܠܡܝܕܘ̈ܗܝ ܕܡܫܝܚܐ ܘܐܝܟܐܢ ܕܝܢ  ܡܢܗܘܢ ܘܐܝܬܘܗܝ ܠܘܩܒܠܗܘܢ ܒܗܿܢܝܢ ܪ̈ܫܝܬܐ . ܕܟܘܠܗܿ ܡܠܦܢܘܬܗܘܢ ܠܒܪ ܡܢ ܙܥܘܪ̈ܝܬܐ ܡܣܠܐ ܠܗܿ ܿ ܠܐ ܓܝܪ ܗܘܿܐܐܢܫ ܗܘܼ ܠܘܩܒܠ ܢܦܫܗ ܿ ܒܗܿܢܝܢ ܟܠܗܝܢ ܘܐܦܠܐ ܒܪ ܐܢܫܐ ܫܚܝܡܐ ܚܕ ܟܡܐ ܪܘܚܐ ܕܩܘܕܫܐ ܿ ܐܠܐ ܓܠܝܐ ܗܝ ܕܐܝܟܢܐ ܪܘܚܐ ܐܚܪܬܐ ܛܢܦܬܐ ܓܠܝܐܝܬ ܩܒܼܠ ܘܫܢܐ ܠܘܩܒܠ ܡܠܦܢܘܬܗܘܢ ܕܫܠܝܚ̈ܐ ܛܘܒܢ̈ܐ ܘܡܢܗܿ ܐܫܝܚ ܕܡܠܬܗܘܢ ܗܝ ܕܥܠ ܚܕܐ ܪܫܢܘܬܐ ܕܓܠܝܐ ܝܬܝܪܐܝܬ ܒܬܘܣܦܬܐ ܕܐܚܪܬܐ ܪܫܢܘܬܐ ܕܠܩܘܒܠܐ ܢܥܫܘܩ ܿ ܘܐܦ ܥܠ ܒܪܘܝܘܬܗ ܕܐܠܗ ܕܥܠ ܟܠ ܿ ܘܬܘܒ ܐܦ ܥܠ ܒܛܝܠܘܬܗ ܕܥܠ ܟܘܠ ܘܥܡ ܗܿܢܝܢ ܘܐܦ ܥܠ ܡܦܪܢܣܢܘܬܗ ܘܥܘܕܪ̈ܢܘܗܝ ܕܚܠܦܝܢ ܕܒܝܕ ܟܬܒ̈ܐ ܥܬܝܩܐ ܠܬܐܓܘܪܬܐ ܕܡܢ ܐܠܗܐ ܕܟܘܠ ܐܬܝܗܼܒ . ܘܬܘܒ ܐܦ ܠܡܘܠܕܢܘܬܐ ܕܒܢ̈ܝܐ ܘܠܝܠܕܗ ܕܡܫܝܚܐ ܕܒܦܓܪܐ ܘܥܠ ܟܘܠܗ ܕܘܒܪܐ ܘܥܠ ܚܫܗ ܘܥܠ ܩܝܡܬܐ ܕܝܠܗ ܘܥܠ ܟܠ ܠܐ ܡܕܡ ܫܒܼܩ 

<pb n="137"/>

ܚܠܝܡܐܝܬ ܐܝܟ ܡܐ ܕܐܫܼܟܚ ܡܢ ܗܿܢܝܢ ܕܩܿܕܡܘ ܗܿܢܘܢ ܛܘܒ̈ܢܐ ܐܟܬܒܘ ܘܐܠܦܘ ܘܒܪܘܚܐ ܕܩܘܕܫܐ ܐܡܼܪܘ ܐܠܐ ܒܕܡܘܬ ܚܙܝܪ̈ܐ ܡܪ̈ܓܢܝܬܐ ܕܐܘܢܓܠܝܘܢ ܕܫܼ ܿ ܘܡܬܥܠܠ ܕܡܢ ܡܫܝܚܐ ܠܡ ܐܫܬܕܪܬ ܗܘ ܕܩܕܡ ܛܟܣܗܿ ܘܐܩܝܡܗܿ ܠܒܪܝܬܐ ܒܝܕ ܬܠܡܝܕܘ̈ܗܝ ܫܪܝܪܐ ܘܬܕܡܪ̈ܬܐ ܥܒܕ ܒܟܘܠܗ ܥܠܡܐ . ܒܝܬ ܨܝ̈ܕܐ ܗܟܢܐ ܕܩܕܡ ܕܢܬܒܛܘܢ ܐܒܗ̈ܐ ܕܐܒܗ̈ܝܗܘܢ ܕܗܢܐ ܟܠܗܿ ܐܪܥܐ ܦܐܪ̈ܐ ܕܕܚܠܬܐ ܕܐܠܗܐ ܝܗܒܼܬ ܠܐܠܗܐ ܘܣܗ̈ܕܐ ܕܠܐ ܡܫܟܚܐ ܕܒܡܢܝܢܐ ܢܬܚܫܒܘܢ ܩܿܪܒܬ ܠܐܠܗܐ . ܕܚܠܦ ܫܪܪܪܗܘܢ ܿ ܐܬܓܒܪܼܘ ܘܐܬܢܨܚܼܘ ܘܥܕ̈ܬܐ ܒܟܠ ܕܘܟܐ ܟܗܝܢ̈ܬܐ ܩܢܼܬ ܘܒܬܘܠܘܬܐ ܘܡܣܝܒܪܢܘܬܐ ܘܩܕܝܫܘܬܐ ܗܟܢܐ ܕܢܗܝܪܐܝܬ ܓܠܝܢ ܥܩ̈ܬܗ ܘܡܘܗܒܬܗ ܕܪܘܚܐ ܕܩܘܕܫܐ ܒܗܿܢܝܢ ܀ ܀ ܀
</p>
</div>
<div type="section" n="17">
<head type="editorial">17</head>
<p xml:lang="syr">

ܡܢ ܐܝܡܟܐ ܗܟܝܠ ܐܬܬܼ ܠܗ ܠܗܢܐ ܟܝ ܕܐܝܟ ܗܿܢܝܢ ܢܫܩܪ. ܘܡܢܘ ܟܝ ܗܼܘܐ ܠܗ ܡܠܦܢܐ ܕܫܝܢܘܬܐ ܕܐܝܟ ܗܕܐ ܿ ܡܢ ܒܢܿܝ ܐܢܫܐ ܕܝܢ ܘܐܦ ܠܐ ܐܢܫ . ܐܠܐ ܐܢ ܣܛܢܐ ܘܕܝܘ̈ܐ ܒܝܫ̈ܐ . ܡܥܕܪ̈ܢܘܗܝ ܕܗܢܐ ܿ ܡܛܠ ܚܣܡܗܘܢ ܕܠܘܩܒܠ ܒܢ̈ܝ ܐܢܫܐ ܗܿܢܘ ܢܕܠܝܫܘܥ ܝܠܦܘ ܐܘ ܬܘܒ ܝܠܦܝܢ ܕܓܠܝܐܝܬ ܐܠܗܐ ܠܒܘܚܪܢܐ ܕܡܗܝܡ̈ܢܐ ܐܦܣ ܗܕܐ ܐܝܟ ܡܠܬܗ ܡܩܕܡܬܐ ܕܦܪܘܩܢ ܕܓܒܪܐ ܠܡ ܒܥܠܕܒܒܐ ܙܪܥ ܙܝܙ̈ܢܐ ܒܙܪܥܐ ܛܒܐ ܘܕܟܝܐ . ܕܗܼܢܘܢ ܗܿܢܝܢ ܐܡܼܪ . ܕܥܕܡܐ ܠܫܘܠܡܐ ܕܦܐܪ̈ܐ ܢܣܩܘܢ ܦܐܪ̈ܐ ܥܡ ܙܪܥܐ ܛܒܐ . ܠܐ ܓܝܪ ܘܿܠܐ ܕܗܼܢܘܢ ܗܿܠܝܢ ܢܬܠܩܛܘܢ ܿ ܕܠܐ ܥܡܗܘܢ ܐܦ ܡܢ ܒܚܝܪ̈ܐ ܘܕܟ̈ܝܐ ܡܕܡ ܢܬܢܟܐ ܒܚܨܕܐ ܕܝܢ ܦܘܪܫܢܐ ܗܘܐ . ܘܗܿܢܝܢ ܒܢܘܪܐ ܢܦܠܝܢ . ܘܚ̈ܛܐ ܒܐܘܨܪ̈ܐ ܡܬܚܡܠܢ ܘܬܘܒ ܐܝܟ ܡܠܬܗ ܕܫܠܝܚܐ ܕܐܡܼܪ ܕܚܪ̈ܝܢܐ ܓܝܪ ܗܘܿܝܢ ܐܢܘܢ ܒܝܢܬܟܘܢ ܿ ܕܐܝܠܝܢ ܕܒܩܝܢ ܒܟܘܢ ܢܬܝܕܥܘ݀ܢ ܘܬܘܒ ܐܡܼܪ ܕܡܢ ܓܒܪܐ ܗܪܣܝܘܿܛܐ ܕܡܦܠܓ ܪܥܝܢܗ ܡܢ ܒܬܪ ܚܕܐ ܡܪܕܘ ܐܫܬܐܠܘ ܿ ܝܕܥ ܐܢܬ ܓܝܪ ܕܒܚܪܝܢܐ ܗܘ ܓܝܪܐ ܘܚܛܐ ܘܡܚܝܒ ܢܦܫܗ ܿ ܘܗܟܢܐ ܐܝܬܘܗܝ ܣܓܝ ܝܬܝܪܐܝܬ ܗܢܐ ܕܠܩܘܒܠܗ ܐܡܪܝܢ ܐܢܚܢܢ ܡܘܙܓܐ ܓܝܪ ܕܨ̈ܒܘܬܐ ܕܢܡ ܬܪܝܢ ܕܠܩܘܒܠܐ ܒܕܐ ܿ ܗܿܘ ܕܡܢ ܟܠܗ ܫܪܪܐ ܡܕܡ ܒܗ ܠܐ ܡܙܝܓ . ܘܡܢ ܟܘܠܗܼ ܝܘܠܦܢܐ ܫܪܝܪܐ ܪܚܝܩ ܿ ܘܡܪܟܒ ܠܗܿ ܠܕܓܠܘܬܐ ܕܡ̈ܠܘܗܝ ܘܒܘܠܝܬܐ ܡܣܬܒܪ ܚܕܘܪܐ ܕܒܝܫ̈ܬܐ . ܘܡܟܢܫܢܐ ܕܕܓ̈ܠܬܐ . ܗܼܘ ܗܢܐ ܓܒܪܐ ܠܝܬ ܓܝܪ ܡܕܡ ܕܠܘܬ ܐܚܪ̈ܢܐ ܐܡܝܪ ܣܓܝ ܒܝܫܐܝܬ ܕܠܐ ܐܝܟ ܫܟܚܬܐ ܫܦܝܪܬܐ ܠܢܦܫܗ ܢܣܒܗ ܀ ܀ ܀
</p>
</div>
<div type="section" n="18">
<head type="editorial">18</head>
<p xml:lang="syr">

ܟܕ ܛܒ ܓܝܪ ܐܡܼܪ ܕܦܪܩܠܛܐ ܐܝܬܘܗܝ ܘܕܐܬܐ ܠܗܕܐ ܕܗܢܝܢ ܕܠܐܢܫ ܠܐ ܐܬܐܡܪ ܘܠܐ ܐܬܟܬܒ ܕܠܒܢ̈ܝ ܐܢܫܐ ܢܓܠܐ ܿ ܘܥܠܝܗܿ ܕܗܕܐ ܡܚܒܠ ܣܗܕܘܬܗ ܕܫܠܝܚܐ ܿ ܗܿܝ ܕܩܠܝܠ ܡܢ ܣܓܝ ܝܕܥܝܢ ܐܢܚܢܢ .ܘܩܠܝܠ ܡܢ ܣܓܝ ܡܬܢܒܝܢ ܐܢܚܢܢ . ܡܐ ܕܐܬܬܼ ܕܝܢ ܓܡܝܪܘܬܐ ܒܛܠ ܠܗ ܗܿܘ ܡܕܡ 

<pb n="138"/>

ܕܩܠܝܠ ܗܘܐ ܿ ܘܐ݀ܡܪ ܕܗܘܼܝܘ ܕܡܫܠܡ ܓܡܝܪܘܬܐ ܘܠܐ ܒܗܬ . ܕܐܦܠܐ ܚܕܐ ܫܘܥܝܬܐ ܡܢ ܕܝܠܗ ܐܡܝܢܐܝܬ ܐܥܼܠ ܿ ܐܠܐ ܒܝܫ̈ܬܐ ܕܠܘܬ ܐܚܪ̈ܢܐ ܡܒܕܪܢ ܿ ܟܢܫ ܿ ܘܚܕ ܣܡܐ ܕܡܘܬܐ ܡܢ ܣܡ̈ܡܢܐ ܣܓܝ̈ܐܐ ܬܩܢ ܀ ܀ ܀
</p>
</div>
<div type="section" n="19">
<head type="editorial">19</head>
<p xml:lang="syr">

ܡܟܬܒ ܓܝܪ ܟܣܢܦܘܢ ܕܚܟ̈ܝܡܐ ܠܡ ܕܦܪ̈ܣܝܐ ܡܢ ܩܕܝܡ ܥܠ ܬܪ̈ܬܝܢ ܪ̈ܫܢܘܬܐ ܕܠܩܘܒܠܐ ܣܒܪܘ ܿ ܕܡܢ ܬܡܢ ܐܦ ܠܗܢܐ ܫܒܒܘܬܐ ܕܒܪܒܪܝܘܬܐ ܗܘܬ ܠܗ . ܘܗܝܠܐ ܕܝܢ ܩܪܐ ܐܪܣܛܛܠܣ . ܘܗܢܐܫܡܐ ܣܡ . ܠܐ ܗܘܐ ܠܪܫܢܘܬܐ ܡܕܡ ܚܝܬܐ ܐܝܟ ܗܕܐ ܕܗܢܐ ܕܒܫܡܐ ܢܘܟܪܝܐ ܕܠܐ ܕܝܠܗ ܐܬܚܫܼܚ ܘܐܥܠ ܐܠܐ ܐܝܟ ܕܡܘܬܗ ܕܫܡܐ ܠܗܿܘ ܡܕܡ ܕܠܐ ܚܝ ܘܠܝܬ ܠܗ ܙܘܥܬܐ ܕܡܢ ܢܦܫܗ ܗܝܠܐ ܫܡܗ ܿ ܗܼܘ ܗܢܐ ܕܝܢ ܚܫܚܬܐ ܕܫܡܐ ܕܓܠܐ ܠܒܝܫܬܐ ܫܚܠܦ ܿ ܘܠܐ ܗܘܐ ܛܠܘܡܐ ܗܘ ܒܓܢܒܘܬܗ ܒܠܚܘܕ ܐܠܐ ܐܦ ܚܪܥܐ ܒܝܫܐ ܕܢܫܚܠܦ ܠܙܐܦܐ ܡܕܡ ܕܠܐ ܗܘܐ ܕܝܠܗ ܗܘ ܗܘܐ ܿ ܘܦܠܛܘܢ ܕܝܢ ܬܫܦܝܟܐ ܕܢܦܫ̈ܬܐ ܒܒܪܬ ܩܠܐ ܓܠܝܬܐ ܝܬܝܪܐܝܬ ܒܛܘܥܝܝ ܐܠܦܼܘ ܿ ܘܕܢܩܪܘܢ ܕܝܢ ܬܘܒ ܠܫܡܫܐ ܐܝܟ ܕܠܐܠܗܐ ܥܝܕܗܘܢ ܗܘ ܝܬܝܪܐܝܬ ܕܒܪܒܪܝܐ ܠܐ ܒܨܝܪ . ܡܢ ܗܟܢܐ ܕܝܢ ܘܐܦ ܠܟܠܗܘܢ ܝܘܢܝ̈ܐ ܚܢ̈ܦܐ . ܕܠܐ ܦܘܪܫܢ ܘܕܠܐ ܡܕܪܘ ܒܛܝܠ ܠܗܘܢ . ܘܕܢܣܒܪܘܢ ܕܝܢ ܥܠ ܚܠܩܐ ܘܥܠ ܒܝܬ ܝܠܕܐ ܕܟܠܗܘܢ ܗܝ ܐܝܟ ܕܐܢܫ ܢܐܡܪ ܕܗܿܢܘܢ ܕܐܟܠܢ ܠܗܘܢ ܢܦ̈ܫܬܗܘܢ ܘܐܦ ܡܢ ܩܕܝܡ ܘܐܦ ܥܕܡܐ ܠܗܫܐ ܐܝܬܝܗܿ ܀ ܀ ܀
</p>
</div>
<div type="section" n="20">
<head type="editorial">20</head>
<p xml:lang="syr">

ܬܐ ܕܝܢ ܐܢܬ ܐܘ ܦܪܩܠܛܐ ܕܓܠܐ ܐܡܼܪ ܠܢ ܿ ܡܢܐ ܝܘܠܦܢܐ ܚܕܬܐ ܐܥܠܬ ܠܥܘܡܪܐ ܕܥܠܡܐ . ܘܡܢܐ ܐܫܟܚܬ ܒܠܚܘܕܝܟ ܿ ܕܬܬܦܪܣ ܕܓܠܬܐ ܕܠܩܕܡ̈ܝܐ ܠܐ ܐܡܝܪܐ ܗܿܢܘܢ ܕܣܓܝ ܡܢܟ ܐܣܬܒܪܘ ܕܡܝܬܪܝܢ ܗܘܘ ܒܛܘܥܝܝ ܗܿܢܝܢ ܕܐܢܬ ܒܬܪܟܢ ܣܡܬ ܐܢܝܢ ܐܝܟ ܕܕܝܠܟ ܐܢܝܢ . ܠܐ ܗܟܝܠ ܙܕܩ ܠܟ ܘܐܦ ܠܐ ܒܕܓܠܘܬܟ ܕܬܬܚܬܪ ܬܠܡܝܕܐ ܓܝܪ ܡܬܚܙܐ ܐܢܬ ܛܠܘܡܐ ܿ ܕܝܘܢܝ̈ܐ ܐܦ ܕܒܪ̈ܒܪܝܐ ܘܣܪܝܩܐܝܬ ܫܡܗ ܕܡܫܝܚܐ ܡܩܪܒ ܐܢ ܬܠܟ ܿ ܘܠܛܘܥܝܝ ܗܢܐ ܫܘܡܗܐ ܡܫܓܢܝܬܐ ܥܠܝܟ ܀ ܀ ܀
</p>
</div>
<div type="section" n="21">
<head type="editorial">21</head>
<p xml:lang="syr">

ܡܫܟܚܐ ܕܝܢ ܟܒܪ ܕܠܘܬ ܟܠܗܘܢ ܗܿܢܘܢ ܕܫܪܥܘ ܡܢ ܐܠܗܐ . ܕܒܗܿܢܝܢ ܕܐܠܦܘ ܢܫܬܟܚܢ ܕܠܝ̈ܠܬܐ ܕܐܝܟ ܫܪܪܐ ܐܡܝܼܪܢ ܗܿܢܝܢ ܕܐܦܢ ܐܝܟ ܕܒܚܢܝܐ ܕܢܝܫܐ ܐܬܐܼܡܪ ܿ ܠܐ ܡܕܡ ܥܘܕܪܢܐ ܠܕܠܚܬ ܐܠܗܐ ܝܿܗܒܢ ܠܐܡܘܪ̈ܝܗܝܢ ܛܘܥܝܝ ܓܝܪ ܐܝܕܐ ܕܗܼܝ ܕܥܠ ܐܠܗܐ ܡܚܒܠܢܝܬܐ ܗܝ ܝܬܝܪܐܝܬ ܘܠܐ ܡܥܕܪܢܝܬܐ ܐܦܢ ܩܠܝܠ ܫܪܪܐ ܢܫܬܟܚ ܒܗܿ ܿ ܕܣܘܪܕܐ ܗܝ ܓܝܪ ܐܦ ܗܕܐ ܝܕܥܬܐ ܡܛܠ ܕܠܐ ܗܘܐ ܡܢ ܐܠܗܐ ܐܬܝܼܗܒܬ ܿ ܐܠܐ ܫܟܚܬܐ ܗܝ ܕܪܥܝܢܐ ܐܢܫܝܐ . ܗܢܐ ܕܝܢ ܡܐܢܗ ܐܝܬܘܗܝ ܕܐܟܠ ܩܪܨܐ ܿ ܣܛܢܐ ܘܟܘܢܫܐ ܕܕܓܠܬܐ ܥܒܕ ܘܠܐ ܡܕܡ ܠܓܡܪ ܚܠܛ ܒܡ̈ܠܟܘܗܝ ܫܪܪܐ ܘܐܬܒܛܠ ܠܗ ܕܒܗܿܢܝܢ ܟܠܗܝܢ ܒܝܫ̈ܬܐ ܕܠܐܚܪ̈ܢܐ 

<pb n="139"/>

ܐܡܝܪܢ ܚܕ̈ܬܬܐ ܢܥܒܕ ܐܢܝܢ ܒܡ̈ܠܐ ܕܛܘܥܝܝ ܘܒܒܕܝܐ ܕܝܠܗ ܿ ܗܟܢܐ ܓܝܪ ܐܣܬܒܪ ܕܐܝܬܘܗܝ ܡܫܟܚܢܐ ܕܚܕ̈ܬܬܐ ܘܕܗܿܢܝܢ ܕܡܢ ܩܕܝܡ ܠܐ ܐܡܝܪܢ ܿ ܡܛܠ ܕܐܦ ܛܘܥܝܝ ܕܦܬܟܪ̈ܘܬܐ ܕܐܠܗ̈ܐ ܣܓܝ̈ܐܐ ܠܘܬܗ ܐܢܫ ܝܬܝܪܐܝܬ ܡܫܟܚ ܝܬܝܪ ܡܢ ܕܠܘܬ ܚܢ̈ܦܐ ܿ ܕܓܠܐܝܬ ܟܬܼܒ ܒܟ̈ܬܒܘܗܝ ܿ ܕܣܓܕ ܐܢܐ ܠܡ ܠܗܿܢܘܢ ܐܠܗ̈ܐ ܿ ܘܠܗܿܢܘܢ ܕܣܓܝ ܣܓܝܐܝܢ ܛܒ ܘܠܐ ܡܬܚܫܒܝܢ ܿ ܘܫ̈ܡܗܐ ܢܘܟܪ̈ܝܐ ܘܒܪܒܪܝܐ ܡܢܐ ܘܡܣܬܒܪ ܕܦܪܝܣ ܡܢ ܚܢ̈ܦܐ ܒܠܚܘܕ ܒܡܠܬܐ ܕܫܡ̈ܗܐ ܚܕ̈ܬܐ ܿ ܒܣܓܝܐܘܬܐ ܕܝܢ ܕܗܿܢܘܢ ܕܡܢܗ ܡܣܬܓܕܝܢ ܕܠܐ ܚܘܡܨ ܡܠܢܦܐ ܕܚܢܦܘܬܐ ܐܝܬܘܗܝ ܗܘ ܗܢܐ ܓܒܪܐ ܀ ܀ ܀
</p>
</div>
<div type="section" n="22">
<head type="editorial">22</head>
<p xml:lang="syr">

ܐܠܐ ܡܛ ܕܠܗܿܝ ܕܣܝܡܐ ܩܕܡܝܢ ܢܦܢܐ ܢܐܡܪ ܗܕܐ ܿ ܕܡܦܩ ܠܘܩܕܡ ܕܡܢ ܐܘܢܓܠܝܘܢ ܕܝܠܗ ܕܡܫܝܚܐ ܕܒܦܓܪܐ ܕܗܘܼܝܘ ܪܝܫܐ ܕܡܐܬܝܬܗ ܕܠܘܬ݀ܢ ܘܐܚܪܢܐܝܬ ܕܝܢ ܡܨܥܪ ܒܦܓܪܐ ܠܓܒܘܠܗ ܘܠܐ ܠܓܡܪ ܕܐܝܬܘܗܝ ܗܢܐ ܥܿܒܕܐ ܕܐܠܗܐ ܐܡܿܪ ܘܠܐ ܒܨܝܪ ܢ ܗܟܢܐ ܐܦ ܡܠܬܐ ܕܢܒܝܘܬܐ ܕܥܠ ܩܪܘܒܢ ܡܒܛܠ ܕܡܢ ܙܪܥܐ ܕܕܘܝܕ ܡܫܝܚܐ ܡܬܝܠܕ ܩܕܡܬ ܐܡܪܬ ܿ ܘܡܙܝܥ ܗܕܐ ܒܥܬܐ ܕܠܘܬܢ ܥܬܝܩܬܐ ܕܐܦ ܡܢ ܩܕܝܡ ܐܫܬܚܩܬ ܒܪܡ ܕܝܢ ܐܝܟ ܕܣܒܪ ܕܐܠܨܐܝܬ ܡܥܕܪܐ ܠܗ ܿ ܐܼܡܪ ܓܝܪ ܕܐܝܟܢܐ ܠܡ ܡܣܬܒܪ ܢܒܝܐ ܕܡܫܪ ܗܘ ܕܐܡܿܪ ܕܡܫܝܚܐ ܡܢ ܙܪܥܗ ܕܕܘܝܕ ܡܬܝܠܕ . ܡܐ ܕܡܪܝܡ ܠܡ ܠܐ ܗܘܐ ܡܢ ܗܿܘ ܗܘܐ ܓܢܣܐ ܘܝܘܣܦ ܕܝܢ ܠܐ ܗܘܐ ܐܒܘܗܝ ܗܘܐ ܠܡ ܕܝܫܘܥ ܿ ܐܢ ܒܒܬܘܠܘܬܗ ܒܛܢܼܬ ܡܪܝܐ ܘܓܠܝܐܝܬ ܚܠܦ ܝܗܘܕ̈ܝܐ ܡܬܟܬܫ ܠܘܩܒܠ ܫܪܪܐ ܒܐܝܕܗܿ ܕܬܫܥܝܬܗ ܕܟܬܒܐ . ܘܠܐ ܗܘܐ ܡܕܡ ܗܝ ܕܬܕܡܘܪܬܐ ܗܕܐ ܕܐܢ ܠܐ ܡܬܒܝܢܝܢ ܒܗܿ ܗܿܢܘܢ ܙܕܝܩ̈ܘܗܝ ܕܡܢܝ . ܕܗܼܝ ܗܕܐ ܐܦܢ ܬܬܓܠܐ ܘܬܬܚܙܐ ܕܒܐܝܢܐ ܐܣܟܡܐ ܫܠܡܐ ܗܝ ܠܫܪܪܐ ܗܼܝ ܢܒܝܘܬܐ ܠܐ ܡܕܡ ܒܨܝܪ ܠܐ ܡܗܝܡܢܝܢ ܒܡܐܬܝܬܗ ܕܡܫܝܚܐ ܕܦܓܪܐ ܒܗܿܝ ܕܣܪܝܩܐܝܬ ܥܕܠܝܢ ܘܡܒܐܫܝܢ ܠܟܠܗܿ ܓܒܝܬܐ ܕܐܠܗܐ ܐܠܘ ܓܝܪ ܒܠܚܘܕ ܥܠ ܬܫܥܝܬܐ ܕܟܬܒܐ ܕܥܠܘܗܝ ܕܓܢܣܐ ܦܠܝܓܝܢ ܗܘܘ ܐܝܟ ܝܗܘ̈ܕܝܐ ܘܐܚܪܬܐ ܕܝܢ ܕܩܫܝܐ ܠܘܩܒܠ ܫܪܪܐ ܠܐ ܡܙܝܥܝܢ ܗܘܘ ܡܐܣܐ ܗܘܐ ܠܗܿ ܠܠܐ ܗܝܡܢܘܬܗܘܢ ܦܘܫܩܗܿ ܕܗܕܐ ܒܥܬܐ ܗܫܐ ܕܝܢ ܡܬܬܓܪܝܢ ܒܗܢܐ ܪܫܐ ܒܒܝܫܘܬܐ ܕܝܠܗܘ݀ܢ ܘܚܪܝܢܐ ܕܝܗܘܕ̈ܝܐ ܐܘܣܦܘ ܠܗܘܢ ܐܢܚܢܢ ܕܝܢ ܥܠܘܝܗ ܕܦܓܪܐ ܕܣܪܝܩܐܝܬ ܡܢ ܡܢܝ ܫܢܝܐ ܡܬܥܕܠ ܘܡܬܒܼܙܚ ܒܗܿܢܝܢ ܿ ܩܕܡ̈ܝܬܐ ܐܡܪܢܢ ܘܬܘܒ ܐܡܪܝܢ ܐܢܚܢܢ . ܀ ܀ ܀
</p>
</div>
<div type="section" n="23">
<head type="editorial">23</head>
<p xml:lang="syr">

ܥܠ ܬܫܥܬܝܐ ܕܝܢ ܕܟܬܒܐ ܕܥܠ ܓܢܣܗ ܕܕܘܝܕ ܕܒܗ ܡܫܕܪ ܘܡܦܢ ܒܢܒܝܘܬܐ ܠܡܫܝܚܐ ܡܠܟܘܬܐ ܢܐܡܪ ܠܐ ܗܘܐ ܠܗܿܢܝܢ ܕܠܒܝܫܟܝܢ ܒܟܘܪܗܢܐ ܕܠܝܬ ܠܗ ܐܣܝܘܬܐ ܐܠܐ ܠܗܿܢܘܢ ܕܐܟܘܬ݀ܢ ܕܗܼܘ ܢܒܝܐ ܟܕ ܗܼܘ ܩܿܕܡ ܐܡܼܪ ܬܪܬܝܗܝܢ 

<pb n="140"/>

ܕܐܦ ܒܬܘܠܬܐ ܒܿܛܢܐ ܠܐܠܗܢ ܥܡܢ ܕܐܝܬܘܗܝ ܡܫܝܚܐ . ܘܠܐ ܗܘܐ ܡܢ ܐܚܪܢ ܓܒܐ ܗܘܐ ܒܦܓܪ ܐܠܐ ܡܢ ܕܘܝܕ ܐܝܟ ܗܝ ܕܚܘܛܪܐ ܡܢ ܓܘܙܥܗ ܕܐܝܫܝ ܿ ܐܝܟܢܐ ܗܟܝܠ ܬܪ̈ܬܝܗܝܢ ܡܬܩܝܡܢ ܐܠܘ ܓܝܪ ܡܥܕ ܗܘܐ ܟܬܒܐ ܕܢܫܘܕܥ ܓܢܣܐ ܡܢ ܐܡܗ̈ܬܐ ܒܘܠܝܬܐ ܐܢܫ ܒܥܐ ܗܘܐ ܕܡ ܓܢܣܗܿ ܕܡܪܝܡ ܡܫܠܡ ܗܘܐ ܡܠܬܗ ܕܢܒܝܐ ܡܛܠ ܕܝܢ ܕܐܦ ܡܢ ܕܘܝܕ ܡܪܝܡ ܬܣܬܒܪ ܕܐܝܬܝܗܿ ܡܢܟܪܐ ܗܝ ܨܒܘܬܐ ܗܕܐ ܠܐ ܡܕܡ ܒܨܝܪ ܐܢ ܗܝ ܒܠܚܘܕܝܗܿ ܡܣܬܒܪܐ ܒܢ̈ܫܐ ܕܡܢ ܥܠܡ ܕܣܝܡܐ ܒܡܪܕܝܬܐ ܕܡܫܠܡܢܘܬܐ ܕܝܘܒܠܐ ܓܠܝܐ ܗܝ ܕܐܝܟܢܐ ܐܚܪܬܐ ܐܝܬܝܗ ܡܠܬܐ ܕܥܠܝܗܿ ܿ ܟܕ ܗܐ ܐܢ ܗܝ ܡܪܝܡ ܡܢ ܫܒܛܐ ܕܟܗܢܘܬܐ ܬܗܘܐ . ܘܗܕܐ ܬܬܢܣܒ ܡܢ ܗܝ ܕܓܒܪܝܐܝܠ ܐܣܗܕ ܥܠ ܐܚܝܢܘܬܗܿ ܕܠܘܬ ܐܠܝܫܒܥ ܐܢܬܬܗ ܕܪܒ ܟܗ̈ܢܐ ܿ ܕܗܘ ܗܢܐ ܐܝܟ ܕܕܡܝܐ ܿ ܡܛܠ ܕܠܐ ܗܘܐ ܡܢ ܫܚܝܡ̈ܐ ܗܘܐ ܡܢ ܫܒܛܗ ܢܣܒ ܠܗ ܐܢܬܬܐ ܐܝܟ ܢܡܘܣܐ ܘܒܠܚܘܕ ܝܘܣܦ ܒܫܪܪܐ ܡܢ ܕܘܝܕ ܢܗܘܐ . ܕܗܝ ܗܕܐ ܗܘ ܕܪܓܐ ܡܒܕܩ ܐܝܟ ܬܫܥܝܬܐ ܕܒܝܘܒܠܐ ܕܡܬܝ ܘܕܠܘܩܐ ܐܘܢܓ̈ܠܣܛܐ ܗܢܘܢ ܕܗܕܐ ܡܠܬܐ ܐܟܬܒܘ ܀ ܀ ܀
</p>
</div>
<div type="section" n="24">
<head type="editorial">24</head>
<p xml:lang="syr">

ܘܡܟܝܠ ܡܛܠ ܕܙܕܩܐ ܗܘܬ ܕܢܐܬܐ ܡܫܝܚܐ ܘܦܓܪܐ ܕܝܠܗ ܚܠܦܝܢ ܢܬܥܛܠ . ܘܥܡܢ ܗܟܢܐ ܢܗܘܐ ܐܠܗܐ ܕܐܬܩܪ ܥܡܢܘܐܝܠ ܠܐ ܗܘܐ ܡܟܝܠ ܐܝܟ ܢܡܘܣܐ ܕܟܝܢܐ ܕܓܘܐ . ܐܠܐ ܠܗܠ ܡܢ ܗܢܐ ܐܝܟ ܡܪܗ ܕܝܠܗ ܕܗܢܐ ܕܠܐ ܠܓܡܪ ܐܝܬܘܗܝ ܬܚܬܘܗܝ . ܟܢܐ ܓܝܪ ܬܚܝܬ ܐܝܕܐ ܗܘ ܕܒܪܘܝܗ ܿ ܘܠܐ ܗܘܐ ܗܝ ܒܪܘܝܐ ܬܚܝܬ ܟܝܢܐ ܗܘ ܿ ܡܬܩܪܒܐ ܗܟܝܠ ܗܝ ܒܬܘܠܬܐ ܠܗܕܐ ܬܫܡܫܬܐ ܘܒܛܘܦܣܐ ܕܓܒܪܐ ܝܘܣܦ ܿ ܗܘ ܕܡܢ ܕܘܝܕ ܡܟܪ ܠܗܿ ܠܗܕܐ . ܘܥܕܡܐ ܗܘ ܠܛܘܦܣܐ ܒܠܚܘܕ ܘܠܡܟܘܿܪܐ ܗܝ ܢܒܝܘܬܐ ܡܕܪܐ ܡܠܬܗܿ ܠܘܬ ܫܪܪܐ ܿ ܠܐ ܗܘܐ ܓܝܪ ܠܣܘܥܪܢܐ ܕܙܪܥܐ ܕܥܠܘܗܝ ܩܕܡ ܐܡܪ . ܕܒܠܥܕ ܙܪܥܐ ܕܓܒܪܐ ܢܬܝܠܕ ܒܝܕ ܗܝ ܕܗܐ ܒܬܘܠܬܐ ܒܛܢܐ ܿ ܐܝܟܢܐ ܗܟܝܠ ܡܢ ܙܪܥܐ ܕܕܘܝܕ ܐܝܬܘܗܝ ܗܘ ܕܒܠܥܕ ܙܪܥܐ ܡܬܝܠܕ ܿ ܩܘܝ ܓܝܪ ܓܢܣܗ ܕܕܘܝܕ ܥܕܡܐ ܠܝܘܣܦ ܗܘ ܕܡܪܟܗܿ ܠܒܬܘܠܬܐ ܘܐܫܬܡܠܝܬ ܠܓܒܘܠܐ ܒܘܠܝܬܐ ܒܠܥܕ ܙܪܥܐ ܗܝ ܡܕܒܪܢܘܬܐ ܿ ܘܗܘܐ ܗܘ ܝܠܕܗ ܕܡܫܝܚܐ ܕܒܦܓܪܐ ܕܒܛܘܦܣܐ ܡܢ ܓܒܪܐ ܡܛܠ ܫܪܪܐ . ܕܢܒܝܘܬܐ ܘܕܓܢܣܐ ܘܒܫܪܪܐ ܕܝܢ ܘܒܣܘܥܪܢܐ ܡܢ ܪܘܚܐ ܕܩܘܕܫܐ ܘܡܟܝܠ ܐܦ ܥܠ ܒܬܘܠܬܐ ܐܫܬܪܪܬ ܗܝ ܢܒܝܘܬܐ ܘܐܦ ܥܠ ܓܢܣܐ ܠܐ ܕܓܠܬ ܒܛܘܦܣܐ ܕܒܝܕ ܝܘܣܦ . ܐܝܟܐܢ ܕܡܢ ܒܬܘܠܬܐ ܢܗܘܐ ܐܠܨܐܝܬ ܗܘ ܕܗܘܐ ܡܛܠ ܕܠܐ ܙܕܩ ܗܘܐ ܕܗܘ ܕܪܒ ܗܘ ܐܡܪ ܐܢܐ ܕܝܢ ܗܕܐ ܕܡܢ ܒܬܘܠܬܐ ܿ ܘܠܐ ܗܘܐ ܕܠܗܘ ܕܙܥܘܪ ܫܠܡ ܒܚܬܝܬܘܬܐ ܕܓܢܣܐ ܐܦ ܥܕܠܡܐ ܠܣܘܥܪܢܐ 

<pb n="141"/>

ܗܕܐ ܓܝܪ ܐܝܟ ܕܒܛܘܦܣܐ ܒܝܕ ܡܟܘܪ̈ܐ ܡܦܩܢܐ ܪܘܚܢܐ ܕܙܕܩ ܘܥܗܢ ܢܣܒܬ ܿ ܗܝ ܕܝܢ ܕܡܢ ܒܬܘܠܬܐܐܝܟܢܐ ܐܚܪܢܐܝܬ ܡܬܕܒܪܐ ܗܘܬ ܪܘܪܒܐܝܬ ܘܐܠܨܐܝܬ ܐܝܬܝܗܿ ܗܝ ܗܕܐ ܠܘܬ ܡܕܒܪܢܘܬܐ ܐܠܐ ܒܗܕܐ ܕܠܐ ܢܫܬܘܬܦ ܓܒܪܐ ܒܒܛܢܐ ܿ ܗܘ ܓܝܪ ܓܒܘܠܐ ܠܐ ܗܘܐ ܥܒܕܐ ܗܘ ܘܡܫܥܒܕܐ ܕܓܒܝܠܬܐ ܕܝܠܗ ܒܛܘܦܣܐ ܕܝܢ ܐܝܟܢܐ ܕܐܦ ܐܚܪ̈ܢܝܬܐ ܣܓܝ̈ܐܬܐ ܥܠ ܓܢܣܐ ܡܒܕܩ ܠܐ ܗܘܐ ܡܛܠ ܕܢܩܒܠ ܚܐܪܘܬܐ ܕܕܘܝܕ ܐܠܐ ܡܛܠ ܕܢܟܠܐ ܡܫܠܡܢܘܬܗ ܕܗܢܐ ܒܫܘܬܩܗܿ ܕܡܠܟܘܬܐ ܦܓܪܢܝܬܐ ܢܩܦܐܝܬ ܐܝܟ ܢܒܝܘܬܗ ܕܝܥܩܘܒ ܐܢ ܗܟܝܠ ܗܘ ܓܢܣܐ ܥܠ ܦܪܘܩܢ ܠܐ ܗܘܐ ܠܬܚܘܝܬܐ ܕܚܐܪܝܘܬܐ ܡܬܕܒܪ ܠܐ ܓܝܪ ܣܢܝܩ ܗܘܐ . ܐܠܐ ܕܗܘ ܗܢܐ ܒܫܘܠܡܐ ܢܬܟܠܐ ܗܘܬ ܟܘܠܗ ܗܕܐ ܒܝܕ ܝܘܣܦ ܗܘ ܕܐܝܬܘܗܝ ܗܘܐ ܒܕܪܓܐ ܘܒܡܚܬܐ ܐܚܪܝܐ ܒܛܘܦܣܐ ܕܝܢ ܘܒܐܪܙܐ ܐܝܟ ܟܡܐ ܕܙܕܩ ܗܘܐ ܒܠܚܘܕ ܡܨܥܝܐ ܗܘܐ ܕܗܘ ܕܐܬܝܠܕ ܕܕܘܝܕ ܗܘܬ ܓܝܪ ܗܕܐ ܬܫܒܘܚܬܐ ܕܒܡܫܝܚܐ ܢܣܬܝܟ ܓܢܣܗ ܿ ܘܠܐ ܗܘܐ ܕܡܫܝܚܐ ܕܡܢ ܕܘܝܕ ܢܬܝܠܕ ܀ ܀ ܀
</p>
</div>
<div type="section" n="25">
<head type="editorial">25</head>
<p xml:lang="syr">

ܘܡܛܠ ܕܝܢ ܕܗܘ ܟܕ ܗܘ ܥܬܝܕ ܗܘܐ ܕܥܡ ܡܠܟܘܬܐ ܦܓܪܢܝܬܐ ܐܦ ܟܗܢܘܬܐ ܢܫܬܩ . ܘܢܬܟܘܣ ܿ ܐܦ ܓܢܣܗ ܕܕܘܝܕ ܐܝܟܢܐ ܕܐܦ ܕܝܗܘܕܐ ܕܒܐܝܕܗ ܐܝܟܢܐ ܕܡܠܟܘܬܐ ܡܬܝܕܥܢܝܬܐ ܗܟܢܐ ܘܐܦ ܟܗܢܘܬܐ ܥܠܐ ܡܦܠܓ ܠܗ ܠܡܒܪܢܘܬܗܿ ܘܡܠܝܦ ܠܗܘܢ ܒܗܿ ܠܬܪ̈ܝܗܘܢ ܫܒ̈ܛܐ ܠܗܘ ܕܡܠܟܘܬܐ ܕܐܝܬܘܗܝ ܕܝܗܘܕܐ ܒܪ ܝܘܣܦ ܘܠܗܘ ܕܟܗܢܘܬܐ ܕܐܝܬܘܗܝ ܕܠܘܝ ܒܝܕ ܡܪܝܡ ܐܝܟܢ ܕܐܦ ܠܡܠܟܘܬܐ ܠܥܠ ܠܘܬܗ ܢܬܠܐ ܿ ܘܠܟܗܢܘܬܐ ܠܪܘܚܢܘܬܐ ܢܫܚܠܦ ܕܒܗ ܟܢܫ ܐܢܝܢ ܠܬܪ̈ܬܝܗܝܢ . ܗܘܝܘ ܓܝܪ ܐܝܟܐܢ ܕܒܗܢܝܢ ܩܕܡ̈ܝܬܐ ܐܡܪܢܢ ܐܝܬܘܗܝ ܪܒ ܟܗ̈ܢܐ ܘܡܠܟܐ ܕܒܪܝܬܐ ܐܦ ܓܘܫܡ̈ܢܝܬܐ ܐܦ ܡܬܝܕܥܢܝܬܐ ܐܝܟ ܢܒܝܘܬܗ ܕܝܠܗ ܕܕܘܝܕ ܕܐܡܪ ܐܝܟ ܕܡܢ ܦܪܨܘܦܐ ܕܐܒܘܗܝ ܥܠܘܗܝ . ܕܐܢܬ ܗܘ ܟܘܡܪܐ ܠܥܠܡ ܐܝܟ ܛܟܣ ܡܠܟܝܙܕܩ ܿ ܕܬܡܢ ܐܦ ܥܠ ܡܠܟܘܬܗ ܡܒܕܩ ܘܐܡܪ ܗܘ ܟܕ ܗܘ ܢܒܝܐ . ܕܚܘܛܪܐ ܕܥܘܫܢܟ ܢܫܕܪ ܡܪܝܐ ܡܢ ܨܗܝܘܢ ܚܘܛܪܐ ܕܠܐ ܗܘܐ ܒܬܪܟܢ ܩܢܗܿ ܠܡܠܟܘܬܐ ܿ ܐܠܐ ܒܟܝܢܗ ܩܢܐ ܗܘܐ ܠܗ ܘܠܐ ܒܠܚܘܕ ܐܠܐ ܐܦ ܠܗ ܠܟܝܢܗ ܐܟܚܕܐ ܡܟܪܙ ܘܐܡܪ ܬܡܢ ܬܘܒ ܡܢ ܦܪܨܘܦܐ ܕܐܒܘܗܝ ܒܗܕܪ̈ܝ ܩܘܕܫܐ ܡܢ ܡܪܒܥܐ ܿ ܡܢ ܩܕܝܡ ܠܟ ܛܠܝܐ ܐܝܠܕܬܟ ܘܒܡܠܬܐ ܓܝܒܬܐ ܠܗܘ ܝܠܕܐ ܕܠܐ ܓܫܘܡ ܐܦܢ ܐܦܠܐ ܕܒܢ̈ܝ ܐܢܫܐ ܐܦܠܐ ܕܡܠܐܟ̈ܐ ܬܪܥܝܬܗܘܢ ܢܩܦܐ ܘܩܪܒܐ ܠܗ ܡܒܕܩ ܕܒܪܗ ܐܝܬܘܗܝ ܚܬܝܬܐ ܘܚܒܝܒܐ ܕܡܢܗ ܒܫܪܪܐ ܘܒܟܢܐ ܐܝܬܘܗܝ ܘܠܐ ܗܘܐ ܡܢ ܠܒܪ ܫܘܝܐܝܬ ܐܝܟ ܗܢܘܢ 

<pb n="142"/>

ܕܒܐܝܕܗ ܗܘܘ ܡܢ ܠܐ ܡܕܡ ܐܬܩܝܡ ܘܬܘܒ ܕܝܢ ܘܐܦܠܐ ܥܠ ܚܫܗ ܬܡܢ ܡܗܡܐ ܕܐܡܪ ܕܡܢ ܢܚܠܐ ܒܐܘܪܚܐ ܢܫܬܐ ܿ ܡܛܠ ܗܢܐ ܢܬܪܝܡ ܪܫܗ ܿ ܡܛܠ ܗܕܐ ܓܝܪ ܘܐܦ ܐܠܗܐ ܐܪܝܡܗ ܿ ܠܐ ܗܘܐ ܠܬܘܣܦܬܐ ܕܬܫܒܘܚܬܐ ܐܠܐ ܠܓܠܝܢܐ ܕܗܝ ܕܐܝܬܝܗ ܗܘܬ ܠܗ ܒܟܝܢܗ ܕܟܣܝܐ ܗܘܬ ܡܢ ܩܕܝܡ ܗܟܢܐ ܒܗܢܝܢ ܡ̈ܠܐ ܙܥܘܪ̈ܝܬܐ ܗܘ ܢܒ݀ܝܐ ܛܘܒܢܐ ܕܘܝܕ ܓܠܐ ܘܢܗܪ ܐܝܟ ܟܡܐ ܕܡܫܟܚܐ ܗܘܬ ܿ ܐܦ ܟܝܢܗ ܕܐܝܟܢܐ ܡܢ ܐܒܐ ܐܝܬܘܗܝ ܒܪܐ . ܘܐܦ ܡܠܟܘܬܗ ܘܐܦ ܟܗܢܘܬܗ ܘܐܦ ܡܕܒܪܢܘܬܗ ܐܦ ܕܚܫܗ ܐܦ ܕܩܝܡܬܗ ܘܠܚܪܬܐ ܕܝܢ ܘܐܦ ܗܘ ܕܝܢܗ ܕܐܡܪ ܕܢܕܘܢ ܥܡ̈ܡܐ ܀ ܀ ܀
</p>
</div>
<div type="section" n="26">
<head type="editorial">26</head>
<p xml:lang="syr">

ܘܗܢܝܢ ܕܝܢ ܐܦܢ ܝܬܝܪܐ ܡܕܡ ܢܣܒܢܢ ܠܬܘܪܓܡܐ ܡܢ ܚܫܚܬܐ ܕܡܠܬܐ ܕܣܝܡܐ ܩܕܡܝܢ . ܐܠܐ ܕܝܢ ܐܘܦܠܐ ܠܝܗܘܕ̈ܝܐ ܕܓܠܝܐܝܬ ܒܩܘܕܡܐ ܕܚܪܝܢܐ ܣܝܡܝܢ ܘܐܦܠܐ ܠܗܢܘܢ ܕܡܢ ܡܢܝ . ܘܠܟܠܗܘܢ ܗܪ̈ܣܝܘܼܛܐ ܗܢܘܢ ܕܠܥܬܝܩܬܐ ܛܠܡܘ ܢܩܒܠ ܕܠܒܪܘܝܐ ܕܟܠ ܘܓܒܘܠܗ ܕܦܓܪܐ ܪܫܝܥܐܝܬ ܕܢܓܕܦܘܢ ܐܡܪܚܗܘ ܀ ܀ ܀
</p>
</div>
<div type="section" n="27">
<head type="editorial">27</head>
<p xml:lang="syr">

ܗܢܝܢ ܓܝܪ ܝܬܝܪܐܝܬ ܕܠܘܬܗܘܢ ܗܝ ܡܠܬܢ ܡܛܠ ܪܒܘܬܐ ܕܠܐ ܝܕܥܬܗܘܢ ܒܐܚܪܢܐ ܚܠܦ ܐܚܪܢܐ ܓܠܝܐܝܬ ܡܬܥܕܠܝܢ ܿ ܠܚܛܝܬܐ ܓܝܪ ܠܐ ܗܘܐ ܐܝܟ ܣܢܐܝܗܿ ܐܠܐ ܐܝܟ ܕܠܬܚܘܝܬܐ ܗܘ ܡܒܐܫܝܢ ܘܥܠܕܝܢ . ܘܣܓܝ ܕܠܐ ܪܥܝܢܐ ܠܐ ܗܘܐ ܠܢܦܫܐ ܗܝ ܕܣܥܪܐ ܠܗܿ ܥܕܠܝܢ ܐܠܐ ܠܦܓܪܐ ܗܘ ܕܒܐܝܕܗ ܣܥܪܐ . ܕܡܢ ܗܕܐ ܐܠܨܐܝܬ ܐܝܬܝܗܿ . ܕܐܦ ܣܘܥܪ̈ܢܐ ܕܡܝܬܪܘܬܐ ܠܗ ܠܗܢܐ ܢܬܣܝܡܘ݀ܢ ܡܛܠ ܕܐܦ ܒܐܝܕܗ ܕܗܢܐ ܐܦ ܗܼܢܘܢ ܐܝܬܝܗܘܢ ܠܓܡܪ ܕܝܢ ܠܐ ܙܕܩ ܕܒܡܐܢ̈ܐ ܐܠܐ ܘܠܐ ܕܒܐܘܡܢܐ ܒܬܪܬܝܗܝܢ ܒܛܒܬܐ ܐܦ ܒܒܝܫܬܐ ܢܬܥܕܠ . ܘܝܬܝܪܐܝܬ ܕܝܢ ܐܡܬܝ ܕܗܼܘ ܗܢܐ ܢܬܚܙܐ ܕܐܘܡܢܐ ܐܝܬܘܗܝ ܒܟܝܢܗ ܘܣܓܝ ܐܘܡܢ ܒܡܗܡܝܢܘܬܐ ܕܝܢ ܘܒܒܣܝܢܐ ܕܡܕܡ ܕܙܕܩ ܠܗ ܢܚܛܐ ܘܢܣܟܠ . ܐܠܘ ܓܝܪ ܡܐܢܐ ܕܒܩܛܝܪܐ ܕܒܪ ܠܗ ܠܘܬ ܚܛܗܐ ܢܣܒ ܗܘ ܡܢ ܐܠܗܐ ܿ ܘܠܓܡܪ ܠܐ ܡܬܪܡܐ ܗܘܐ . ܠܣܘܥܪܢܐ ܕܒܐܘܡܢܘܬܐ ܕܡܝܬܪܘܬܐ ܢܬܥܕܠ ܓܒܘܠܐ ܿ ܘܐܢ ܕܝܢ ܕܠܝܠܐܝܬ ܡܬܕܒܪ ܠܐܝܟܐ ܕܨܿܒܐ ܗܘ ܕܠܗ ܡܫܠܡ ܿ ܐܦ ܠܐ ܥܠܬܐ ܕܚܕ ܡܢܗܝܢ ܗܘ ܗܢܐ ܘܠܐ ܕܢܣܬܒܪ ܕܐܝܬܘܗܝ ܐܦ ܠܐ ܐܝܢ ܠܛܒ̈ܬܐ ܢܫܡܫ ܘܐܦܠܐ ܐܢ ܠܒ̈ܝܫܬܐ ܡܢ ܫܘܠܛܢܐ ܓܝܪ ܒܟܝܢܗ ܡܦܩ ܗܘ ܘܦܠܚ ܕܝܢ ܒܥܕܘܬܐ ܠܗܿܘ ܕܠܗ ܡܫܠܡ . ܐܦܢ ܚܘܬܚ̈ܬܐ ܡܕܡ ܒܟܝܢܗ ܠܘܬ ܐܪ̈ܓܝܓܬܐ ܐܝܬ ܠܗ ܿ ܗܿܝ ܕܝܢ ܕܐܦ ܐܠܨܐ ܡܛܠ ܡܦܪܝܢܘܬܐ ܘܐܚܪܢܐܝܬ ܐܦ ܥܠܬܐ ܐܝܬܝܗܿ ܒܙܒܢ ܕܢܨܚܢܐ ܪܒܐ ܐܡܬܝ ܕܠܘܬ ܢܘܦܩܐ ܕܩܕܝܫܘܬܐ ܪܥܝܢܐ ܢܨܛܠܐ ܘܗܼܢܝܢ ܕܝܢ ܐܚܪ̈ܢܝܬܐ ܕܐܦ ܡܠܝܐܝܬ ܕܠܐ ܣܘܓܦܢܐ ܐܢܝܢ ܐܢ ܒܡܫܘܚܬܐ ܢܬܚܫܚ ܒܗܝܢ 

<pb n="143"/>

ܪܥܝܢܐ ܗܘ ܕܒܟܝܢܗ ܥܠܝܗܝܢ ܫܠܝܛ ܿ ܘܐܦ ܙܒܢ̈ܬܐ ܕܝܢ ܣܓܝ̈ܐܬܐ ܒܗܿܢܝܢ ܩܕܡ̈ܝܬܐ ܥܠ ܟܠܗ ܦܓܪܐ ܕܒܢ̈ܝ ܐܢܫܐ ܐܡܪܼܢܢ ܕܐܠܨܐܝܬ ܗܟܢܐ ܐܝܬܘܗܝ ܿ ܕܒܚܟܡܬܐ ܕܐܠܗܐ ܐܬܒܼܪܝ ܀ ܀ ܀
</p>
</div>
<div type="section" n="28">
<head type="editorial">28</head>
<p xml:lang="syr">

ܡܛܠ ܕܝܢ ܕܡܬܥܕܠܝܢ ܒܗ ܒܗܢܐ ܦܓܪܐ ܘܝܬܝܪܐܝܬ ܕܝܢ ܣܓܝ ܥܠܠ ܒܪܐ ܕܐܠܗܐ ܐܡܪܝܢ . ܕܠܓܡܪ ܠܐ ܡܣܝܒܪܝܢ ܐܢܚܢܢ ܠܡ ܕܢܐܡܪ ܕܒܗ ܐܬܐ . ܐܠܨܐ ܕܐܦ ܠܐ ܥܠ ܗܕܐ ܡܢܬܗܿ ܕܡܠܬܐ ܢܗܡܐ . ܐܢ ܓܝܪ ܠܐ ܗܘܐ ܗܼܘ ܓܒܠܗܿ . ܠܐ ܗܘܐ ܕܒܝܫܐ ܗܘ ܠܐ ܓܝܪ ܐܝܬܘܗܝ ܒܝܫܐ . ܐܠܐ ܕܢܘܟܪܝܐ ܗܘ ܠܗ ܢܐܡܘ݀ܢ ܘܐܢ ܕܝܢ ܓܒܘܠܗ ܗܘ ܕܦܓܪܐ ܿ ܠܐ ܢܟܦ ܐܢ ܥܒܕܗ ܡܬܥܛܦ . ܐܠܐ ܝܬܝܪܐܝܬ ܡܝܩܪ ܠܗ ܿ ܕܠܘܬܗ ܢܣܒ ܠܗ ܿ ܘܛܟܣܐ ܕܕܘܒܪ̈ܐ ܕܝܠܗ ܠܟܠ ܐܢܫ ܒܗ ܡܫܠܡ . ܠܐ ܓܝܪ ܐܝܬܘܗܝ ܒܝܫܐ ܗܘ ܕܡܥܕܪܢ ܐܝܬܘܗܝ ܕܢܦܫܐ ܒܣܘܥܪܢܐ ܕܠܘܬ ܡܝܬܪܘܬܐ . ܐܦܠܐ ܓܝܪ ܢܟܦܘܬܐ ܘܐܦ ܠܐ ܟܐܢܘܬܐ . ܘܐܦܠܐ ܐܚܪܬܐ ܡܢܬܐ ܕܡܝܬܪܘܬܐ ܐܝܬ ܗܘܐ ܠܗ ܿ ܠܪ ܐܢܫܐ ܒܠܥܕ ܡܢ ܦܓܪܐ ܘܡܨܛܠܝܢܘܬܗ ܕܗܢܐ ܕܥܠ ܕܠܩܘܒܠܐ ܕܒܟܝܢܗ ܡܬܙܝܥ . ܝܗܒ ܠܗܿ ܠܢܦܫܐ ܒܝܕ ܗܿܝ ܕܢܓܕܐ ܠܗ ܠܕܠܩܘܒܠܐ ܥ̈ܠܠܬܐ ܕܡܝܬܪܘܐ ܘܡܟܝܠ ܪܚܡܗܿ ܗܘ ܕܢܦܫܐ ܦܓܪܐ . ܠܐ ܒܠܚܘܕ ܡܛܠ ܕܥܡܗܿ ܡܟܢ . ܐܠܐ ܡܛܠ ܕܐܦ ܝܿܗܒ ܠܗܿ ܢܨܚܢܐ ܒܡܕܒܪܢܘܬܗ ܿ ܠܐ ܓܝܪ ܡܣܓܦ ܠܗܿ ܡܐ ܕܡܬܙܝܥ ܠܘܬ ܪܓܬܐ . ܐܠܐ ܡܥܕܪ ܠܗܿ ܕܡܬܠܒܟ ܘܡܬܟܠܐ ܡܢܗܿ ܗܕܐ ܓܝܪ ܕܢܬܠܒܟ ܗܘ ܗܢܐ ܡܢ ܢܦܠܐ ܠܐ ܡܕܡ ܗܝ . ܐܚܪܢ ܐܠܐ ܡܝܬܪܘܬܐ ܿ ܗܟܢܐ ܓܝܪ ܣܝܡ ܩܕܡܝܗܿ . ܘܠܐ ܐܝܬ ܠܗ ܫܘܠܛܢܐ ܒܟܝܢܗ ܠܦܓܪܐ ܿ ܘܗܟܢܐ ܕܝܢ ܐܢ ܫܦܝܪ ܡܬܕܒܪ ܡܬܚܙܐ ܕܚܫܚ ܘܥܗܢ ܠܢܦܫܐ ܕܕܘܟܬܐ ܕܡܐܢܐ ܡܡܠܐ ܐܝܟ ܕܩܕܡܢ ܐܡܼܪܢ ܕܠܟܠ ܡܕܡ ܕܨܿܒܐ ܪܥܝܢܐ ܡܥܕܪ ܠܗ ܀ ܀ ܀
</p>
</div>
<div type="section" n="29">
<head type="editorial">29</head>
<p xml:lang="syr">

ܡܛܠ ܗܟܝܠ ܕܐܬܚܙܝ ܒܗܢܐ ܐܣܟܡܐ ܕܫܦܝܪܐ ܗܘ ܦܓܪܐ ܠܐ ܡܕܡ ܐܚܪܢ ܗܘ ܗܢܐ ܡܐܢܐ ܕܐܘܡܢܘܬܐ ܪܒܬܐ ܢܣܝܡܝܘܗܝ ܐܠܐ ܠܚܟܡܬܗ ܕܗܿܘ ܕܒܫܪܪܐ ܐܘܡܢܐ ܗܘ ܘܒܪܘܝܐ ܐܠܗܐ ܿ ܐܦܠܐ ܓܝܪ ܐܠܘ ܐܝܬܝܗܿ ܗܘܬ ܒܝܫܬܐ ܡܫܟܚܐ ܗܘܬ ܕܗܢܐ ܟܠܗ ܪܘܟܒܐ ܕܦܓܪܐܿ ܬܫܟܚ ܝܬܝܪܐܝܬ ܓܝܪ ܚܟܡܬܐ ܗ݀ܘܝܐ ܗܘܬ ܠܗܿ ܗܼܝ ܒܝܫܬܐ ܢܩܦܐܝܬ ܕܝܢ ܕܒܝܫܬܐ ܗܕܐ ܗܝ ܠܐ ܝܕܥܬܐ ܓܡܝܪܐܝܬ ܘܠܐ ܒܘܝܢܐ ܘܠܛܒܐ ܕܝܢ ܐܝܬܝܗ ܚܟܡܬܐ ܘܡܠܬܐ ܒܟܠ ܕܥܒܕ ܀ ܀ ܀
</p>
</div>
<div type="section" n="30">
<head type="editorial">30</head>
<p xml:lang="syr">

ܦܛܪܘܢܐ ܕܝܢ ܐܝܬܘܗܝ ܗܘ ܗܢܐ ܕܗܼܝ ܒܝܫܬܐ ܕܠܓܡܪ ܒܐܝܬܘܬܐ ܘܒܩܢܘܡܐ ܠܐ ܐܝܬܝܗܿ ܘܠܐ ܒܠܚܘܕ ܗܕܐ ܡܣܗܕ ܥܠܝܗܿ ܐܝܟ ܕܡܢ ܠܘܬܗ ܕܐܝܬܝܗܿ ܒܐܝܬܘܬܐ ܿ ܐܠܐ ܐܦ ܚܟܡܬܐ ܪܡܬܐ ܘܡܥܠܝܬܐ . ܡܩܦ ܠܗܿ ܿ ܐܝܟܐ ܕܥܫܝܢܐܝܬ ܗܘ ܢܟܣ ܛܥܝܘܬܐ ܕܢܦܫܗ ܘܡܟܝܠ ܕܝܢ ܥܿܒܕܐ ܐܢܘܢ ܕܐܠܗܐ ܬܪ̈ܝܗܘܢ 

<pb n="144"/>

ܢܦܫܐ ܘܐܦ ܦܓܪܐ ܘܡܛܠ ܕܝܢ ܕܢܦܫܐ ܒܒܣܝܢܗܿ ܛܥܼܬ ܘܫܓܼܫܬ ܐܬܒܥܝ ܠܗ ܣܘܥܪܢܗܿ ܕܗܿܘ ܕܥܒܕܗ ܠܒܪ ܐܢܫܐ ܿ ܘܗܟܢܐ ܕܝܢ ܐܦ ܗܼܢܘܢ ܢܒ̈ܝܐ ܩܿܕܡܘ ܐܡܼܪܘ ܕܐܬܼܐ ܗܿܘ ܕܓܒܠܗ ܠܒܪ ܐܢܫܐ ܘܠܒܫ ܥܒܿܕܐ ܕܝܠܗ ܿ ܗܼܘ ܥܒܘܕܗ ܒܡܕܡ ܟܕ ܣܿܥܪ ܠܗ ܿ ܘܒܡܕܡ ܕܒܗܿܝ ܡܢܬܐ ܡܝܩܪ ܠܟܠܗ ܿ ܬܒܥܐ ܗܘܬ ܠܗ ܓܝܪ ܗܼܝ ܚܫܚܬܗ ܕܡܕܒܪܢܘܬܗ ܕܡܿܘܬܐ ܕܗܿܢܘܢ ܕܡܛܘܠܬܗܘܢ ܐܬܼܐ . ܗܟܢܐ ܗܘ ܓܝܪ ܘܠܐ ܗܘܐ ܐܚܪܢܐܝܬ ܐܬܼܐ . ܡܛܠ ܓܝܪ ܕܐܚܪܢܐܝܬ ܕܒܟܝܢܗ ܐܝܬ ܗܘܐ ܠܗ ܿ ܘܣܓܝ ܝܬܝܪܐܝܬ ܪܡ ܗܘܐ ܘܡܥܠܝ ܿ ܕܢܗܘܐ ܗܘܐ ܥܡ ܗܿܘ ܕܣܓܝ ܐܡܝܢܐܝܬ ܡܬܚܬܝ ܗܘܬ ܐܝܟܢܐ ܕܢܬܚܘܐ ܠܗ ܒܟܝܢܐ ܠܐ ܡܫܟܚ ܗܘܬ . ܕܢܦܝܣ ܗܘ ܓܝܪ ܐܝܟ ܛܒܐ ܘܢܬܚܙܐ ܘܢܒܥܐ ܠܗܘܢ ܠܒܢ̈ܝ ܐܢܫܐ ܦܘܪܩܢܐ ܨܿܒܐ ܝܬܝܪܐܝܬ ܿ ܘܠܐ ܗܘܐ ܕܒܩܛܝܪܐ ܢܕܒܪ ܕܠܐ ܡܐܬܝܬܗ ܿܗܟܢ ܗܟܝܠ ܡܫܝܚܐ ܗܘ ܕܩܕܡ ܥܠܡ̈ܐ ܒܪܐ ܗܘ ܕܐܠܗܐ ܦܓܪܐ ܕܒܢ̈ܝ ܐܢܫܐ ܠܒܼܫ ܿ ܡܛܠ ܕܠܘܬ ܒܢ̈ܝ ܐܢܫܐ ܐܬܼܐ . ܡܢ ܐܢܬܬܐ ܕܝܢ ܘܠܐ ܗܘܐ ܡܢ ܓܒ ܐܚܪܝܢ ܟܕ ܡܫܟܚ ܗܘܐ . ܘܗܼܘ ܠܗ ܬܩܢܗ ܠܗܢܐ ܡܛܠ ܕܝܬܝܪܐܝܬ ܢܝܩܪ ܠܓܒܝܠܬܗ ܿ ܗܿܝ ܕܡܢ ܒܪܫܝܬ ܿ ܘܠܐ ܢܬܠ ܠܗܘܢ ܠܗܠܝܢ ܥܠܬܐ ܕܘܠܝܬܐ ܕܢܐܡܪܘܢ ܗܿܢܝܢ ܕܐܡܪܝܢ ܕܠܐ ܠܡ ܐܝܬܘܗܝ ܒܪ ܐܢܫܐ ܓܒܝܠܬܗ ܿ ܡܢ ܒܬܘܠܬܐ ܕܝܢ ܦܓܪܐ ܠܒܼܫ . ܐܝܟܢܐ ܕܒܪ ܐܢܫܐ . ܠܐ ܐܝܟ ܒܪ ܐܢܫܐ ܐܠܐ ܐܝܟ ܕܐܠܗܐ ܒܪ ܐܢܫܐ ܢܗܘܐ ܿ ܐܝܬܗܘܝ ܓܝܪ ܘܐܦ ܗܼܘ ܟܝܢܐ ܒܢܡܘܣܐ ܕܥܘܒܕܗ ܿ ܗܼܘ ܕܝܢ ܐܦ ܠܥܠ ܡܢ ܟܝܢܐ ܐܬܼܐ . ܠܘܬ ܗܿܢܘܢ ܕܣܢܝܩܝܢ ܗܘܘ ܿ ܕܒܕܡܘܬܗܘܢ ܗܘܐ ܒܦܓܪܐ ܿ ܠܐ ܗܘܐ ܕܝܢ ܒܕܡܘܬܗܘܢ ܐܬܼܐ ܢܣܒ ܕܝܢ ܘܢܩܒܠ ܡܕܒܪܢܘܬܗ ܘܠܐ ܢܨܥܪ ܢܨܚܢܐ ܘܬܫܒܘܚܬܐ ܕܒܝܕ ܒܬܘܠܬܐ ܀ ܀ ܀
</p>
</div>
<div type="section" n="31">
<head type="editorial">31</head>
<p xml:lang="syr">

ܘܐܢ ܕܝܢ ܠܐ ܡܣܝܒܪܝܢ ܗܿܢܘܢ ܛܡ̈ܐܐ ܕܠܒܬܘܠܬܐ ܩܕܝܫܬܐ ܩܕܝܫܐܝܬ ܢܕܥܘܢ ܡܫܒܟܚܐ ܕܡܢ ܬܚܘܝܬܐ ܝܕܐ ܕܐܦ ܠܐ ܐܠܨܐ ܠܚܫܚܬܗܿ ܕܡܠܬܐ ܒܪܡ ܕܝܢ ܡܬܪܟܢܐ ܠܘܬ ܣܟܠܘܬܗܘܢ ܘܠܐ ܦܪܘܫܘܬܗܘ ܕܢܟܣ ܐܢܘܢ ܿ ܢܚܘܐ ܓܝܪ ܠܫܡܫܐ . ܕܢܦܠ ܒܟܠ ܕܘܟܐ . ܘܡܝܒܫ ܪܛܝܒܘܬܐ ܘܗܿܘ ܠܐ ܪܛܒ ܿ ܘܡܒܛܠ ܣܪܝܘܬܐ ܘܒܣܪܝܘܬܐ ܠܐ ܡܫܬܘܬܦ ܿ ܘܐܢ ܕܝܢ ܗܿܘ ܕܒܪܝܬܐ ܗܘ ܗܟܢܐ ܗܘ ܡܢܐ ܗܟܝܠ ܢܐܡܪ ܥܠܘܗܝ ܕܒܪܘܝܐ ܟܕ ܗܐ ܝܬܝܪܬܐ ܗܝ ܠܝ ܗܕܐ ܬܚܘܝܬܐ ܠܐ ܗܘܐ ܓܝܪ ܠܡܕܡ ܕܠܐ ܕܟܐ ܐܬܼܐ ܗܼܘ ܓܒܘܠܐ ܕܠܘܬ ܓܒܝܠܬܐ ܗܘ ܕܝܠܗ ܐܬܼܐ . ܘܐܦܠܐ ܗܼܝ ܒܬܘܠܬܐ ܕܥܡ ܩܕܝܫܬܐ ܕܒܬܘܠܘܬܗܿ ܐܦ ܒܪܘܚܐ ܕܩܘܕܫܐ ܝܬܝܪܐܝܬ ܐܬܩܕܫܬ ܠܐ ܐܝܬܝܗܿ ܗܘܬ ܕܘܟܬܐ ܕܝܐܝܐ ܘܙܕܩܐ . ܠܚܟܡܬܐ ܕܒܡܕܒܪܢܘܬܐ ܕܚܠܦ ܒܢ̈ܝ ܐܢܫܐ ܀ ܀ ܀
</p>
</div>
<div type="section" n="32">
<head type="editorial">32</head>
<p xml:lang="syr">

ܒܢ̈ܝ ܝܘܢܝ̈ܐ ܕܝܢ ܚܢ̈ܦܐ ܠܐ ܡܗܝܡܢܝܢ ܠܗܕܐ ܕܠܒܪ ܡܢ ܟܝܢܐ 

<pb n="145"/>

ܗܝ ܿ ܕܠܐ ܡܫܟܚܐ ܠܡ ܕܒܬܘܠܬܐ ܬܒܛܢ . ܠܢ ܕܝܢ ܗܫܐ ܠܐ ܗܘܐ ܠܘܩܒܠ ܗܿܢܘܢ ܗܝ ܡܠܬܢܿ ܒܪܡ ܕܝܢ ܐܝܟܢܐ ܕܥܠ ܡܪܗ ܗܘ ܕܟܝܢܐ ܘܥܠ ܒܪܘܝܗ ܕܗܢܐ ܡܬܚܫܒܝܢ ܐܢܚܢܢ ܝܬܝܪܬܐ ܗܝ ܡܠܝܐܝܬ ܕܐܝܟ ܟܝܢܐ ܢܒܥܐ . ܠܐ ܓܝܪ ܡܫܥܒܕ ܗܘ ܒܪܘܝܐ ܠܛܟܣܐ ܘܠܬܚܘܡܐ ܕܟܝܢܐ ܕܝܠܗ ܕܠܗ ܐܡܝܢܐܝܬ ܕܠܝܠܐ ܗܝ ܡܢ ܗܿܝ ܕܢܥܒܕܗܿ ܟܕ ܠܐ ܐܝܬܘܗܝ ܗܕܐ ܕܢܫܚܠܦܗ ܐܝܟܢܐ ܕܨܿܒܐ ܐܦܢ ܠܝܬ ܠܐܠܗܐ ܡܕܡ ܕܕܠܝܠ ܡܢ ܚܒܪܗ ܐܘ ܕܥܣܩ ܿ ܒܗ ܓܝܪ ܒܨܒܝܢܗ ܟܠ ܡܕܡ ܩܐܡ . ܗܿܢܝܢ ܕܝܢ ܒܡܕܡ ܠܗ ܠܟܢܐ ܐܝܟ ܒܥܠܕܒ̈ܒܐ ܕܒܪܘܝܗ ܥܕܠܝܢ ܿ ܘܒܡܕܡ ܐܦ ܐܝܟ ܛܡܐܘܬܐ ܕܦܓܪܐ ܐܢܫܝܐ ܬܘܒ ܡܿܓܕܦܝܢ ܥܠ ܒܪܘܝܐ ܘܥܿܕܠܝܢ ܠܗ ܀ ܀ ܀
</p>
</div>
<div type="section" n="33">
<head type="editorial">33</head>
<p xml:lang="syr">

ܡܢܝ ܗܟܝܠ ܐܡܼܪ ܕܓܠܝܢܗ ܕܦܪܘܩܢ ܐܝܟ ܕܒܫܪܓܪܓܝܬܐ ܠܡ ܘܒܕܡܘܬܐ ܗܘܐ . ܘܠܐ ܗܘܐ ܒܫܪܪܐ ܘܒܗ ܒܚܒܪܐ ܒܚܐܦܐ ܣܓܝܐܐ ܥܡ ܗܪ̈ܣܝܘܛܐ ܗܿܢܘܢ ܕܩܕܡܘܗܝ ܢܦܠ ܿ ܕܡܛܠ ܗܕܐ ܥܡ ܐܚܪ̈ܢܝܬܐ ܟܘܠܗܝܢ ܗܿܢܝܢ ܕܥܠ ܫܪܪܐ ܕܦܓܪܗ ܕܦܪܘܩܢ ܡܣܗܕܢܿ ܒܐܘܢܓܠܝܘܢ ܠܗܿܝܢ ܠܗܿܢܝܢ ܐܟܼܠ ܘܚܒܠ ܘܐܬܪܐ ܘܦܘܪ̈ܫܢܐ ܣܓܝ̈ܐܐ ܕܠܐ ܙܥܘܪܝܢ ܒܟ̈ܬܒܐ ܥܿܒܕ ܘܡܢܘ̈ܬܐ ܬܘܒ ܕܝܠܗܘܢ ܕܡܢ ܚܕ̈ܕܐ ܣܓܝ ܪܚܝܩܢ ܗܘܝ ܒܡܫܬܝܬܗܝܢ ܕܒܩ ܐܢܝܢ ܗܘ ܕܣܓܝ ܡܪܚ ܒܪܘܫܥܗ ܿ ܟܕ ܗܐ ܒܝܘܡܐ ܕܬܡܢܝܐ ܠܐ ܒܠܚܘܕ ܡܬܩܪܒ ܐܝܟ ܢܡܘܣܐ ܗܘ ܡܪܝܢ ܟܕ ܐܝܬܘܗܝ ܝܠܘܕܐ ܐܠܐ ܐܦ ܡܬܓܙܪ ܥܡ ܥܪ̈ܒܐ ܗܘ ܪܥܝܐ ܡܛܠ ܕܨܿܒܐ ܕܐܝܟ ܐܡܪܐ ܢܬܚܫܒ ܒܥܢܐ . ܘܥܠ ܓܢܣܗ ܐܣܗܕ ܠܫܘܡܠܝܐ ܕܢܒܝܘܬܐ ܥܬܝܩܬܐ ܿ ܐܝܟܢܐ ܕܠܬܪܬܝܗܝܢ ܕܝܬܩܣ ܢܠܝܦ ܘܢܩܦ ܠܚܕܐ ܿ ܗܝܡܢܘܬܐ ܕܕܚܠܬ ܐܠܗܐ ܀ ܀ ܀
</p>
</div>
<div type="section" n="34">
<head type="editorial">34</head>
<p xml:lang="syr">

ܗܼܘ ܕܝܢ ܐܡܪ ܕܕܢܣܬܒܪ ܗܘ ܠܡ ܒܠܚܘܕ ܐܬܚܙܝ . ܘܠܐ ܗܘܐ ܠܡ ܒܫܪܪܐ ܒܦܓܪܐ ܐܬܚܼܙܝ ܿ ܟܕ ܗܐ ܝܘܚܢܢ ܐܡܼܪ ܗܘ ܕܒܣܓܝ̈ܐܬܐ ܠܗ ܐܣܒܪ ܕܡܗܝܡܢ ܕܡܠܬܐ ܦܓܪܐ ܗܘܬ ܘܐܓܢܬ ܒܢ ܿ ܘܚܙܝܢ ܫܘܒܚܗ ܐܝܟ ܫܘܒܚܐ ܕܝܚܝܕܝܐ ܕܡܢ ܐܒܐ ܕܡܠܐ ܪܘܚܐ ܘܫܪܪܐ ܘܐܣܼܗܕ ܬܘܒ ܕܠܐ ܒܠܚܘܕ ܚܙܝܗܝ ܠܝܫܘܥ ܕܥܡ ܬܠܡ̈ܝܕܘܗܝ ܐܝܬܘܗܝ ܗܘܐ . ܘܥܡܗܘܢ ܡܗܠܝܟ ܗܘܐ . ܐܠܐ ܕܐܦ ܥܡܗܘܢ ܐܟܠ ܿ ܘܕܐܬܩܪܝ ܠܡܫܬܘܬܐ ܘܠܐ ܐܫܬܐܠ ܕܠܐ ܢܐܙܠ . ܐܠܐ ܐܦ ܫܚܠܦ ܡ̈ܝܐ ܠܚܡܪܐ ܘܒܥܠܬܐ ܕܡܕܒܢܘܬܐ ܕܚܘܣܪܢܐ ܕܚܡܙܪܐ ܐܣܗܕ ܕܗܼܘܝܘ ܐܝܬܘܗܝ ܗܿܘ ܕܒܣ̈ܬܐ ܕܟܪܡܐ ܒܟܠ ܫܢܐ ܗܼܝ ܗܕܐ ܒܬܕܡܘܬܪܐ ܥܿܒܕ ܀ ܀ ܀
</p>
</div>
<div type="section" n="35">
<head type="editorial">35</head>
<p xml:lang="syr">

ܘܐܢ ܕܝܢ ܐܢܫ ܡܢ ܗܿܢܘܢ ܕܗܼܘ ܢܬܚܪܐ ܕܗܕܐ ܠܡ ܕܡܠܬܐ ܦܓܪܐ ܗܘܬ ܕܐܡܼܪ ܐܘܢܓܠܣܛܐ ܿ ܒܫܘܬܦܘܬܗܿ ܠܡ ܕܗܝܠܐ ܗܝ ܕܠܘܬܗܘܢ ܐܡܼܪ . ܘܟܡܐ ܕܐܝܟ ܗܿܢܝܢ ܕܡܛܠ ܗܕܐ ܠܡ ܡܢ ܡܢܝ ܐܫܬܩܠ ܘܐܥܛܝ . ܘܗܕܐ ܕܝܢ ܕܢܬܚܙܐ ܘܢܗܠܟ ܥܡ ܒܢ̈ܝ ܐܢܫܐ ܗܘ ܡܪܢ ܠܐ ܐܡܝܢܐܝܬ ܥܠ ܦܓܪܐ ܡܗܕܐ . 

<pb n="146"/>

ܡܫܟܚ ܗܘܐ ܠܡ ܓܝܪ ܕܐܦ ܒܗܿܢܝܢ ܢܣܬܒܪ ܘܠܐܗܘܐ ܒܫܪܪܐ ܢܗܘܐ . ܐܝܟܢܐ ܕܐܦ ܡ̈ܠܐܟܐ ܗܿܢܘܢ ܕܐܟܼܠܘ ܥܡ ܐܒܪܗܡ ܠܡܐ ܟܝ ܘܐܦ ܗܼܘ ܚܡܪܐ ܕܡܢ ܡ̈ܝܐ ܒܡܡܣܡ ܒܪܥܝܢܐ ܒܠܚܘܕ ܘܠܐ ܗܘܐ ܒܫܪܪܐ ܗܘܐ ܿ ܗܿܘ ܕܓܠܝܐܝܬ ܫܬܝܢ ܗܘܘ ܠܗ ܗܿܢܘܢ ܕܥܡܗ ܐܬܩܪܝܼܘ ܒܗ ܒܣܘܥܪܢܐ ܘܒܫܪܪܐ ܡܕܝܢ ܡܛܥܝܢܐ ܗܘܐ ܗܿܘ ܕܡܣܒܪ ܗܘܐ ܕܣܿܥܪ ܕܠܩܘܒܠܐ ܐܢ ܠܐ ܗܘܐ ܒܫܪܪܐ ܐܠܐ ܒܡܛܥܝܢܘܬܐ ܕܚܙܬܐ ܕܥܝܢ̈ܐ ܐܝܟ ܕܒܚܠܡܐ ܥܿܒܕ ܗܘܐ ܬܕܡܘܪܬܐ ܘܐܢ ܕܝܢ ܒܫܪܪܐ ܫܚܠܦ ܡܗܝܐ ܠܚܡܪܐ ܕܓܘܫܡܐ ܗܝ ܘܕܦܓܪܐ ܗܕܐ ܕܗܼܘܬ . ܘܠܓܡܪ ܠܐ ܡܣܬܠܐ ܦܓܪܐ ܡܢ ܗܘ ܕܠܡܫܬܘܬܐ ܐܙܠ ܿ ܘܝܩܪ ܡܘܠܕܢܘܬܐ ܕܒܢ̈ܝܐ ܘܣܼܥܪ ܒܬܕܡܘܪܬܐ ܚܡܪܐ ܀ ܀ ܀
</p>
</div>
<div type="section" n="36">
<head type="editorial">36</head>
<p xml:lang="syr">

ܘܐܢ ܕܝܢ ܢܐܡܪ ܕܒܨܒܝܢܗ ܕܓܼܠ ܝܘܚܢܢ ܘܒܕܐ ܕܠܩܘܒܠܐ ܘܣܼܡ ܥܠ ܪܒܗ ܗܿܝ ܕܓܡܝܪܐܝܬ ܠܐ ܗܼܘܬ ܿ ܡܟܝܠ ܐܦܠܐ ܒܚܕܐ ܡܢ ܗܿܢܝܢ ܕܟܬܼܒ ܙܕܩ ܕܢܬܗܝܡܢܢ ܐܝܟ ܡܠܬܗ ܕܗܿܘ ܗܘ ܓܝܪ ܕܚܕܐ ܡܕܡ ܕܓܼܠ ܘܒܕܐ ܒܨܒܝܢܗ ܿ ܐܦܠܐ ܒܗܿܢܝܢ ܐܚܪܢܝܬܐ ܟܘܠܗܝܢ ܫܘܐ ܕܢܬܗܝܡܢ ܿ ܐܢ ܓܝܪ ܢܐܢܡܪܘܢ ܕܒܛܘܥܝܝ ܡܕܡ ܗܿܢܘܢ ܐܘܢܓ̈ܠܣܛܐ ܕܡܢ ܡܘܙܓܗܿ ܕܗܿܝ ܒܝܫܬܐ ܕܠܘܬ ܡܢܝ ܐܡܪܼܘ ܘܠܓܡܪ ܠܐ ܗܘܐ ܒܨܒܝܢܗܘܢ ܕܠܼܠܘ ܕ̈ܠܝܠܬܐ ܠܒܪ ܡܢ ܫܪܪܐ . ܠܐ ܗܘܐ ܕܨܒܝܢܗܘܢ ܗܝ ܡܪܫܘܬܗܿ ܕܗܕܐ ܣܟܠܘܬܐ ܐܠܐ ܕܗܼܘ ܟܝܢܐ ܕܠܩܘܒܠܐ ܐܝܟ ܕܣܒܪܝܢ ܐܝܬܘܗܝ ܗܢܐ ܢܒܥܐ ܿ ܘܐܢ ܕܝܢ ܠܐ ܗܘܐ ܕܠܐ ܨܒܝܢܗܘܢ ܐܫܬܪܥܘ ܐܠܐ ܒܨܒܝܢܗܘܢ ܒܕܘ ܘܐܫܬܥܝܘ ܐܝܟ ܗܘ ܕܗܘܝ ܗܼܢܝܢ ܕܓܠܝܐܝܬ ܝܕܥܝܢ ܗܘܘ ܿ ܕܠܓܡܪ ܠܐ ܗܼܘܝ ܒܡܪܫܘܬܐ ܕܐܢܫܐ ܒܝܫ̈ܐ ܕܣܓܝ ܚܪ̈ܥܝܢ ܒܒܝܫܬܐ ܟܐܢܐܝܬ ܡܬܠܒܟܝܢ . ܘܐܦ ܠܐ ܕܢܬܗܝܡܢܘܢ ܒܐܚܪ̈ܢܝܬܐ ܘܠܐ ܗܘܐ ܟܕ ܗܐ ܗܼܘ ܝܘܚܢܢ ܛܘܒܢܐ ܕܒܗ ܝܬܝܪܐܝܬ ܡܣܒܪܝܢ ܗܿܢܝܢ ܕܚܝܪܝܢ ܐܫܬܥܼܝ ܕܐܦ ܪ̈ܓܠܐ ܕܬܠܡ̈ܝܕܐ ܡܪܢ ܐܫܝܓ ܕܚܕ ܡܢܗܘܢ ܗܼܘ ܗܘܐ . ܘܓܠܝܐ ܗܝ ܕܐܝܟܢܐ ܐܦ ܢܣܝܢܐ . ܕܓܫܬܐ ܦܓܪܢܝܬܐ ܕܗܿܘ ܕܐܫܝܓ ܢܣܼܒ ܿ ܘܐܦ ܪܓܫܬܗ ܘܬܘܒ ܕܢܦܼܠ ܗܘ ܥܠ ܚܕܝܗ ܕܡܪܢ ܘܒܗ ܒܩܘܪܒܐ ܕܪܫܗ ܐܪܓܫ ܒܥܒܝܘܬܗ ܕܓܘܫܡܐ ܕܗܼܘ ܕܥܠ ܚܕܝܗ ܢܦܠܼ ܘܕܡܝܬܪܐ ܕܝܢ ܗܕܐ ܕܐܦ ܡܢ ܒܬܪ ܩܝܡܬܗ ܟܕ ܠܐ ܗܝܼܡܢ ܬܐܘܡܐ ܕܐܢ ܗܼܘܝܘ ܝܼܗܒ ܢܦܫܗ ܗܘ ܡܪܢ ܕܒܓܫܬܐ ܕܐܝܕ̈ܝܐ ܢܬܒܚܪ ܘܦܩܼܕ ܕܒܡܚܘܬܐ ܕܒܓܒܼܗ ܢܥܠ ܐܝܕܗ ܘܢܬܒܝܢ ܐܦ ܒܐܬܘ̈ܬܐ ܕܣܟ̈ܐ ܕܒܐܝ̈ܕܘܗܝ ܐܢ ܗܟܝܠ ܐܦ ܡܢ ܒܬܪ ܩܝܡܬܗ ܠܪܓܫܬܐ ܕܒܢ̈ܝ ܐܢܫܐ ܘܠܓܫܬܐ ܕܐܝܕ̈ܝܐ ܦܓܪܗ ܕܡܪܢ ܗܘܐ ܓܠܝܐܝܬ ܿ ܡܢܐ ܢܐܡܪ ܩܕܡ ܚܫܗ ܿ ܐܘ ܥܡ ܗܿܢܝܢ ܟܠܗܝܢ ܡܕܓܠ ܗܘ ܿ ܝܘܚܢܢ ܥܡ ܚܒܪ̈ܘܗܝ ܟܠܗܝܘܢ ܿ ܕܐܡܼܪܘ ܕܚܙܐܘܗܝ ܠܡܪܢ ܒܩܝܣܐ ܟܕ ܩܒܝܥ ܐܝܿܕܐ ܓܝܪ ܫܪܓܪܓܝܬܐ ܐܘ 

<pb n="147"/>

ܡܣܡ ܒܪܥܝܢܐ ܡܩܒܠܐ ܨܒܘܬܐ ܕܐܝܟ ܗܟܢܐ ܐܘ ܐܝܟܢܐ ܒܡܣܡ ܒܪܥܝܢܐ ܒܠܚܘܕ ܐܣܬܒܪ ܕܐܬܩܒܥ ܦܓܪܗ ܿ ܘܐܢ ܕܝܢ ܗܿܢܝܢ ܟܠܗܝܢ ܟܕ ܠܐ ܗܘܝ ܒܛܟܣܐ ܐܝܟ ܕܗܼܘܝ ܫܚܠܦ ܐܢܝܢ ܝܘܚܢܢ ܘܠܓܡܪ ܠܐ ܐܣܬܼܥܪ . ܘܒܕܡܘܬ ܥܿܒܕ ܒܝܫ̈ܬܐ ܒܕܐ ܐܝܟܐܢ ܐܘܢܓܠܣܛܐ ܐܝܬܘܗܝ ܿ ܘܐܝܟܐܢ ܕܝܢ ܠܥܠܡܐ ܟܘܠܗ ܟܚܕ ܐܘܢܓܠܝܘܢ ܕܝܠܗ . ܘܐܝܟܢܐ ܕܝܢ ܒܗܕܐ ܟܘܠܗܿ ܛܝܒܘܬܐ ܡܫܒܚ ܠܘܩܒܠ ܕܝܘ̈ܐ ܩܒܪܗ ܿ ܐܢ ܓܝܪ ܥܿܫܩ ܠܗ ܠܦܘܪܩܢ ܕܐܡܪ ܕܐܬܩܒܼܥ ܒܙܩܝܦܐ ܘܗܿܢܝܢ ܐܚܪ̈ܢܝܬܐ ܟܠܗܝܢ ܕܡܢܗ ܐܡܼܪܢܢ ܠܐ ܐܝܬܘܗܝ ܬܠܡܝܕܗ ܘܐܦܠܐ ܫܿܘܐ ܕܢܬܗܝܡܢ ܿ ܐܦ ܠܐ ܒܙܥܘܪ̈ܝܬܐ ܘܐܦ ܠܐ ܠܗܢܐ ܡܕܝܢ ܟܘܠܗ ܡܠܝܐܝܬ ܢܪܦܘܢܝܗܝ ܘܠܐ ܡܕܡ ܡܢ ܗܿܢܝܢ ܕܐܡܼܪ ܢܕܒܪܘܢ ܩܛܝܪܐܝܬ ܠܘܬ ܪܘܫܚܐ ܕܝܠܗܘܢ ܘܒܠܚܘܕ ܒܡܢܝ ܫܢܝܐ ܢܬܓܘܣܘܢ ܀ ܀ ܀
</p>
</div>
<div type="section" n="37">
<head type="editorial">37</head>
<p xml:lang="syr">

ܐܟܬܒ ܕܝܢ ܘܐܦ ܠܘܩܐ ܕܫܡܥܼ ܡܢ ܫܠܝܚ̈ܐ ܕܟܕ ܣܒܪܘ ܥܠܘܗܝ ܡܢ ܒܬܪ ܩܝܡܬܗ ܿ ܕܐܝܟ ܗܘ ܕܕܡܘܬܐ ܚܿܙܝܢ ܗܘܘ ܿ ܠܗܿܘ ܕܐܬܚܙܝ ܠܗܘ݀ܢ ܕܦܢܝ ܠܗܘܢ ܦܬܓܡܐ ܡܪܢ ܘܐܡܼܪ ܕܓܘܫܘ ܘܚܙܘ ܿ ܕܠܕܝܘܐ ܦܓܪܐ ܘܓܪ̈ܡܐ ܠܝܬ ܠܗ ܿ ܡܢܘ ܗܟܝ ܗܢܐ ܕܟܕ ܗܼܢܝܢ ܟܠܗܝܢ ܘܣܓܝ̈ܐܬܐ ܐܚܪ̈ܢܝܬܐ ܕܐܟܘܬܗܝܢ ܒܐܘܢܓܠܝܘܢ ܣܝܼܡܢ ܕܗܿܘ ܕܐܝܬܘܗܝ ܕܝܘܐ ܒܝܫܐ ܕܢܡܪܚ ܕܢܐܡܪ ܕܒܕܓܠܘܬܐ ܒܨܒܝܢܗܘܢ ܐܟܼܬܒܘ ܬܠܡ̈ܝܕܐ ܿ ܟܠܗܝܢ ܗܟܠܝ ܗܿܢܝܢ ܕܐܝܟ ܕܡܢ ܨܒܝܢܗܿ ܠܡ ܕܗܝܠܐ ܛܥܼܘ ܕܠܐ ܒܨܒܝܢܗܘܢ ܗܕܐ ܕܐܝܟ ܕܒܫܥܬܐ ܐܡܪܝܢ ܗܿܢܘܢ ܒܡܠܬܐ ܗܘ ܕܫܪ̈ܓܪܓܝܬܐ ܐܝܬܝܗܿ ܛܘܥܝܝ ܗܕܐ ܘܠܐ ܗܘܐ ܐܝܟ ܐܣܼܬܥܪ ܘܐܬܚܼܙܝ ܿ ܘܕܓܠܐ ܗܝ ܬܫܥܝܬܗܝܢ ܀ ܀ ܀
</p>
</div>
<div type="section" n="38">
<head type="editorial">38</head>
<p xml:lang="syr">

ܟܘܠܗܝܢ ܕܝܢ ܗܿܢܝܢ ܕܐܡܼܪܘ ܕܥܒܼܕ ܡܪܢ ܘܡܢ ܬܪܥܝܬܐ ܕܢܦܫܗܘܢ ܡܕܡ ܠܐ ܐܣܪܚܘ ܐܠܐ ܟܡܐ ܕܚܙܘ ܗܿܢܝܢ ܕܗܼܘܝ ܥܠܘܗܝ ܕܥܒܘܕܗܝܢ ܣܡܘܗܿ ܡܠܬܗܘܢ ܕܗܿܢܝܢ ܕܐܢ ܗܟܢܐ ܗܘܝ ܿ ܐܝܟܢܐ ܕܐܟܬܒܘ ܗܠܝܢ ܕܐܥܗܕܢܿ ܫܡ̈ܝܗܝܗܘܢܿ ܓܠܝܐ ܗܝ ܣܗܕܘܬܐ ܕܦܓܪܗ ܕܡܪܢܿ ܘܐܢ ܕܝܢ ܕܓܠܘ ܒܨܒܝܢܗܘܢ ܠܐ ܗܘܐ ܛܘܥܝܝ ܕܗܝܠܐ ܐܝܟ ܕܐܡܪܝܢ ܗܢܼܘܢ ܗܘܬ ܗܪܟܐ . ܐܠܐ ܕܨܒܝܢܗܘܢ ܗܝ ܡܪܫܘܬܐ ܘܠܣܢܐܬܐ ܝܬܝܪܐܝܬ ܫܘܝܢ ܘܠܐ ܠܢܟܦܘܬܐ ܘܠܐ ܠܐܝܩܪܐ ܀ ܀ ܀
</p>
</div>
<div type="section" n="39">
<head type="editorial">39</head>
<p xml:lang="syr">

ܘܗܼܘ ܕܝܢ ܦܪܘܩܢ ܒܟܠ ܕܘܟܐ ܡܬܚܙܐ ܕܟܠܗܿ ܡܠܬܗ ܚܠܦ ܢܦ̈ܫܬܐ ܠܡܠܦܢܘܬܐ ܕܕܚܠܬ ܐܠܗܐ . ܘܕܡܝܬܪܘܬܐ ܥܿܒܕ ܗܘܐ ܘܠܐ ܒܨܝܪ ܡܢ ܗܟܢ ܕܝܢ ܐܦ ܐܣܝܘܬܐ ܕܦܓܪܐ ܚܿܘܝ ܐܝܟܢܐ ܗܟܝܠ ܥܠ ܦܓܪܐ ܡܬܒܛܠ ܗܘܐ ܠܗ ܿ ܐܠܘ ܝܿܕܥ ܗܘܐ ܕܓܒܝܠܬܐ ܕܒܝܫܬܐ ܗܢܼܘܢ ܗܠܝܢ ܐܝܬܝܗܘܢ ܕܠܩܘܒܠܐ ܓܝܪ ܐܝܟ ܕܕܝܠܗ ܐܢܘܢ ܘܓܒܝܠܬܗ ܐܢܘܢ ܐܬܒܛܠ ܠܗ ܥܠܝܗܘܢ ܘܕܟܝ ܡܢܗܘܢ ܟܘܪ̈ܗܢܐ ܘܟܐܒ̈ܐ ܕܟܠ ܓܢܣ ܿ ܘܠܠܥܙܪ ܕܝܢ ܗܿܘ ܕܓܡܝܪܐܝܬ ܫܠܚ ܗܘܐ ܦܓܪܐ ܬܘܒ 

<pb n="148"/>

ܕܢܠܒܫܗ ܠܗ ܠܗܢܐ ܘܢܩܘܡ ܡܢ ܒܝܬ ܡ̈ܝܬܐ ܥܒܕܗ ܗܘ ܕܝܢ ܕܒܦܓܪܐ ܬܕܡܪ̈ܬܐ ܥܒܕ ܗܘܐ ܿ ܘܒܗܘܢ ܒܗܿܢܝܢ ܥܘܕܪ̈ܢܘܗܝ ܣܐܡ ܗܘܐ ܒܗܘܢ ܒܥܒ̈ܕܐ ܚܘܣܢܗ ܕܥܠܝܗܘܢ ܒܕܩ ܿ ܘܚܝ̈ܐ ܕܠܥܠܡ ܘܡܠܟܘܬܐ ܕܫܡܝܐ ܿ ܡܣܒܪܢܐ ܠܒܢ̈ܝ ܐܢܫܐ ܐܬ݀ܐ . ܘܡܢܐ ܕܝܢ ܕܬܕܡܘܪܬܐ ܗܘܬ ܐܠܘ ܠܢܦ̈ܫܬܐ ܒܠܚܘܕ ܚܝ̈ܐ ܐܫܬܘܕܝ ܗܘܐ ܗܿܢܝܢ ܕܓܠܝܐ ܗܘܬ ܟܝܢܗܝܢ ܕܠܐ ܡܝܼܬ݀ܢ ܐܢ ܠܐ ܐܢ ܐܦ ܠܦܓܪܐ ܕܡܬܚܒܠ ܥܡܗܿ ܕܢܦܫܐ ܢܗܿܘܐ ܠܗ ܕܠܐ ܢܬܚܒܠ ܿ ܘܝܬܝܪܐܝܬ ܗܕܐ ܗܝ ܘܠܿܝܬܐ . ܗܘ ܓܝܪ ܕܥܡ ܠܐ ܢܬܒܣܡ ܒܙܟܘ̈ܬܐ ܀ ܀ ܀
</p>
</div>
<div type="section" n="40">
<head type="editorial">40</head>
<p xml:lang="syr">

ܢܚܙܐ ܗܟܝܠ ܘܢܬܒܝܢ ܟܡܐ ܒܝܫ̈ܬܐ ܐܝܬܝ ܡܢܝ . ܘܟܢܼܫ ܘܒܣܒܪܗ ܒܝܫܐ ܐܪܡܝ . ܪܫܢܘܬܐ ܓܝܪ ܕܠܐ ܫܘܪܝ ܘܕܠܐ ܗܘܬ ܒܕܐ ܠܘܩܒܠ ܐܠܗܐ . ܕܗܼܘܝܘ ܒܠܚܘܕܘܗܝ ܕܠܐ ܫܘܪܝ . ܐܝܬܝܐ ܕܠܐ ܗܘܐ ܘܠܗܿ ܠܗܕܐ ܕܒܟܠܙܒܢ ܠܡ ܡܫܬܓܫܐ ܘܒܟܠܙܒܢ ܠܡ ܩܪܒܐ ܡܙܝܥܐ ܘܡܩܝܡܐ ܠܘܩܒܠ ܐܠܗܐ . ܘܐܝܟܢܐ ܕܝܢ ܡܣܬܒܪ ܡܫܝܚܐ ܕܒܘܠܝܬܐ ܐܡܼܪ ܥܠ ܫܝܢܐ ܠܬܠܡ̈ܝܕܘܗܝ ܕܐܡܼܪ ܕܫܝܢܐ ܕܝܠܝ ܝܿܗܒܢܐ ܠܟܘ݀ܢ ܘܫܠܡܐ ܕܝܠܝ ܡܪܦܢܐ ܠܟܘܢ ܐܢ ܓܝܪ ܗܼܘ ܥܡ ܐܒܘܗܝ ܡܢ ܥܠܡ ܐܝܟ ܡܠܬܐ ܪܫܝܥܬܐ ܕܡܢܝ ܡܩܘܐ ܟܕ ܡܩܪܒܐ ܥܡܗ ܒܝܫܬܐ ܐܝܟܢ ܕܫܠܡܐ ܘܫܝܢܐ ܗܘ ܕܠܝܬ ܠܗ ܕܢܪܦܐ ܠܬܠܡ̈ܝܕܘܗܝ ܐܫܬܘܕܝ ܀ ܀ ܀
</p>
</div>
<div type="section" n="41">
<head type="editorial">41</head>
<p xml:lang="syr">

ܘܐܡܼܪܚ ܕܝܢ ܗܼܘ ܗܢܐ ܕܒܝܫܬܐ ܢܩܝܡ ܠܘܩܒܠ ܐܠܗܐ ܿ ܐܝܟܐܢ ܕܢܐܡܪ ܕܫܘܝܘܬܐ ܐܦ ܕܐܝܬܘܬܐ ܐܦ ܕܚܝܠܐ ܐܦ ܕܚܝ̈ܐ ܐܟܘܬܗ ܐܝܬ ܠܗ ܿ ܘܣܢܝܢ ܐܢܚܢܢ ܕܝܢ ܘܐܦ ܠܛܥܘܝܬܐ ܕܚܢ̈ܦܐ . ܕܠܕܝܘ̈ܐ ܒܝܫ̈ܐ ܝܩܼܪܘ ܪ̈ܫܝܥܐܝܬ ܘܐܠܗ̈ܐ ܩܪܼܘ ܐܢܘܢ ܘܠܐ ܗܘܐ ܕܡܢ ܫܘܪܝܐ ܒܩܢܘܡܐ ܠܐܐܝܬܝܗܘܢ ܿ ܐܠܐ ܐܝܬܝܗܘܢ ܒܝܫ̈ܐ ܐܢܘܢ ܕܝܢ . ܘܗܢܐ ܕܝܢ ܥܡ ܟܘܪܗܢܐ ܕܚܢ̈ܦܐ ܐܠܗ̈ܐ ܓܝܪ ܣܓܝ̈ܐܐ ܩܿܪܐ . ܐܦ ܗܿܘ ܡܕܡ ܕܠܓܡܪ ܠܐ ܐܝܬܘܗܝ ܣܿܐܡ ܒܫܘܝܘܬܐ ܐܝܟ ܐܠܗܐ . ܗܿܘ ܕܐܝܬܘܗܝ . ܘܬܘܒ ܡܚܝܠܘܬܐ ܘܒܨܝܪܘܬܐ ܣܓܝܐܬܐ ܥܠ ܐܠܗܐ ܡܕܓܠ ܕܠܐ ܒܠܚܘܕ ܠܐ ܠܡ ܐܫܟܼܚ ܕܠܒܝܫܬܐ ܢܒܛܠ ܿ ܐܠܐ ܐܦ ܕܐܬܕܒܪ ܠܡ ܒܩܛܝܪܐ ܡܢܗ ܕܢܬܩܢ ܥܠܡܐ ܗ ܕܠܐ ܨܿܒܐ ܗܘܐ ܘܢܥܒܕ ܒܿܪܝܬܐ ܗܢܿܝܢ ܕܨܒܬܐ ܠܒܝܫܬܐ ܝܿܗܒܢ . ܘܗܼܢܝܢ ܠܗܝܿܢ ܠܣܘܓܦܢܐ ܗܘܝ ܿ ܟܕ ܗܐ ܡܢܐ ܡܬܒܥܐ ܗܘܐ ܕܢܗܘܐ ܡܢ ܫܘܪܝܐ ܿ ܠܗܿܘ ܕܥܘܕܪܢܐ ܡܕܡ ܒܗܘܝܗ ܠܐ ܗܘܐ ܠܗ . ܐܢ ܓܝܪ ܐܬܢܟܼܠ ܘܐܣܬܓܦ ܿ ܕܗܼܘܐ ܡܬܥܕܪ ܗܘܐ ܐܠܘ ܠܐ ܗܘܐ ܘܐܝܟܢܐ ܕܝܢ ܐܝܬܝܗܿ ܗܕܐ ܕܛܒܐ . ܕܡܛܠ ܕܗܼܘ ܠܗ ܘܠܗܿܢܘܢ ܕܝܠܗ ܡܢ ܩܪܒܐ ܢܚܪܪ ܒܗܘܝܗ ܕܥܠܡܐ . ܠܐܒܕܢܐ ܕܝܢ ܕܗܿܢܘܢ ܕܗܘܿܝܢ ܠܗ ܠܗܢܐ ܢܒܪܐ ܐܢ ܓܝܪ ܠܐ ܗܘܐ ܡܕܡ ܕܡܥܕܪ 

<pb n="149"/>

ܒܠܚܘܕ ܠܗܿܢܘܢ ܕܗܿܘܝܢ ܚܿܙܐ ܪܚܿܡ ܢܦܫܗ ܝܬܝܪܐܝܬ ܐܝܬܘܗܝ ܘܠܐ ܪܚܿܡ ܛܒܬܐ ܗܢܐ ܕܡܫܬܥܐ ܿ ܘܐܝܟ ܗܘ ܕܟܪܝܘܬܐ ܥܿܒܕ ܠܗܿܢܘܢ ܕܝܠܗ ܿ ܕܡܣܝܒܪܝܢ ܚܠ ܐܠܗܐ ܕܡܙܕܟܐ ܘܡܠܝܐܝܬ ܕܢܩܘܡ ܚܠܦ ܕܝܠܗ ܠܐ ܡܫܟܚ . ܘܡܬܕܒܪ ܒܩܛܝܪܐ ܕܠܐ ܒܨܒܝܢܗ ܿ ܠܐ ܒܠܚܘܕ ܕܟܠܡܕܡ ܢܣܥܘܪ ܐܠܐ ܐܦ ܕܢܚܫ ܿ ܘܢܦܫܐ ܕܡܢ ܠܘܬܗ ܡܫܬܕܪܐ ܒܢܛܘܪܬܐ ܘܒܐܣܘܪ̈ܐ ܬܬܚܒܫ ܘܪ̈ܫܢܝܗ ܕܝܢ ܘܐܪ̈ܟܘܢܛܝܗܿ ܕܗܝܠܐ ܩܫܝܐܝܬ ܢܨܛܢܥܘܢ ܠܩܘܒܠܗ ܒܓܒܝܠܬܗ ܕܦܓܪܐ ܘܐܝܟ ܪܘܓܪܓܐ ܕܛܘܥܝܝ ܠܗ ܠܗܢܐ ܢܣܝܡܘܢ ܿ ܐܝܟܢܐ ܕܒܕܡܘܬ ܢܘܢܐ ܒܟܠܙܒܢ ܢܬܨܝܕ ܗܿܘ ܡܕܡ ܕܡܢ ܟܝܢܗ ܘܐܝܬܘܬܗ ܕܐܠܗܐ ܡܫܬܕܪ ܀ ܀ ܀
</p>
</div>
<div type="section" n="42">
<head type="editorial">42</head>
<p xml:lang="syr">

ܘܬܘܒ ܕܝܢ ܐܦ ܥܠ ܡܕܒܪܢܘܬܐ ܐܠܗܝܬܐ . ܕܟܠ ܡܓܕܦ . ܘܟܘܠܗܿ ܕܚܠܬܐ ܕܒܢܝ̈ܐ ܐܢܫܐ ܡܒܛܠ ܿ ܕܕܠܕܚܠܬܐ ܗܝ ܕܐܠܨܐ ܕܡܢ ܒܛܝܠܘܬܐ ܕܡܒܕܪܢܘܬܗ ܕܐܠܗܐ ܥܕܠ ܐܝܟ ܒܝܫܬܐ ܘܠܐܚܪ̈ܢܝܬܐ ܟܠܗܝܢ ܗܿܢܝܢ ܕܒܡܕܒܪܢܘܬܐ ܐܠܗܝܬܐ ܗܿܘܝܢ ܘܥܡ ܗܿܢܝܢ ܕܝܢ ܐܦ ܠܡܛܪ̈ܐ ܘܠܒܪ̈ܩܐ ܘܠܪ̈ܥܡܐ ܡܨܥܪ ܘܡܡܝܩ ܘܡܒܙܚ ܀ ܀ ܀ 
</p>
</div>
<div type="section" n="43">
<head type="editorial">43</head>
<p xml:lang="syr">

ܐܘ ܥܠ ܓܘܕܦܐ ܡܥܠܝܐ ܘܣܓܝܐܐ ܘܥܠ ܫܢܝܘܬܐ ܕܗܿܘ ܕܠܘܩܒܠ ܐܠܗܐ ܫܢܝܐ ܿ ܐܘ ܥܠ ܫܘܥܝ̈ܬܐ ܕܠܝܬ ܠܗܝܢ ܫܬܐܣܬܐ ܘܩܘܝܡܐ ܘܥܠ ܒܕ̈ܝܐ ܒܪܒܪ̈ܝܐ ܥܡ ܗܿܢܝܢ ܓܝܪ ܟܠܗܝܢ ܡܨܥܼܪ ܠܒܪܝܬܐ . ܘܡܢܗܿ ܕܗܕܐ ܠܐ ܒܨܝܪ ܡܢ ܐܢܫ ܡܩܒܠ ܒܘܣܡ̈ܐ . ܗܿܘ ܕܕܠܝܠ ܘܡܛܝܒ ܠܛܠܘܡܘܬܐ ܘܝܥܢܐ ܡܢ ܐܢܫ ܡܩܒܠ ܒܘܣܡ̈ܐ . ܗܿܘ ܕܕܠܝܠ ܘܡܛܝܒ ܠܛܠܘܡܘܬܐ ܘܝܥܢܐ ܗܘ ܕܠܐ ܣܿܒܥ ܿ ܒܪܓܬܗ ܘܡܬܚܕܐ ܘܡܬܢܝܚ ܘܕܢܓܕܦ ܠܐ ܒܗܬ . ܘܡܬܒܣܡ ܐܟܚܕܐ ܘܡܨܥܪ ܘܡܬܕܡܪ ܒܚܙܬܐ ܘܡܓܕܦ ܒܠܫܢܐ ܘܐܟܚܕܐ ܫܢ̈ܘܗܝ ܡܙܝܥ ܘܒܠܫܢܗ ܠܗܿܢܝܢ ܕܐܿܟܠ ܡܨܥܪ ܘܠܚܘܫ̈ܚܘܗܝ ܕܒܦܚܙܬܐ ܕܠܒܪ ܡܢ ܢܡܘܣܐ ܡܛܠ ܠܡ ܗܝܠܐ ܠܐ ܥܿܕܠ ܘܠܡܘܠܕܢܘܬܐ ܕܒܢܝ̈ܐ ܡܒܐܫ ܘܥܕܠ ܘܠܚܛܗܐ ܐܝܟ ܕܠܡܗܡܝܢܘܬܐ ܕܫܘܒܩܢܐ ܢܣܒ ܘܠܢܡܘܣܗ ܕܝܢ ܕܐܠܗܐ ܫܿܐܛ ܘܡܨܥܪ ܐܟܙܢܐ ܓܝܪ ܕܐܢ ܢܚܙܐ ܟܘܒܐ ܡܢ ܩܝܣܐ ܗܟܢܐ ܚܿܙܐ ܗܘ ܗܿܘ ܕܠܐ ܪܥܝܢܐ ܣܘܥܪܢܐ ܒܝܫܐ ܡܢ ܒܢ̈ܝ ܐܢܫܐ ܘܕܟܡܐ ܐܝܬܘܗܝ ܦܘܪܫܢܐ ܠܐ ܝܿܕܥ . ܐܘ ܟܕ ܝܿܕܥ ܡܛܫܐ ܕܗܼܘ ܓܝܪ ܠܐ ܡܫܟܚ ܕܠܐ ܢܗܘܐ ܗܟܢܐ . ܠܚܫܚܬܐ ܓܝܪ ܗܼܘܐ ܗܟܢܐ ܿ ܗܢܐ ܕܝܢ ܡܫܟܚ ܗܘ ܕܠܐ ܢܥܒܕ ܗܕܐ ܿ ܒܫܘܠܛܢܐ ܕܝܢ ܕܢܦܫܗ ܿ ܗܘ ܕܕܠܝܠ ܠܗ ܘܒܝܫ ܡܬܬܓܪ ܠܗ ܿ ܗܼܘ ܕܝܢ ܗܢܐ ܩܛܝܪܐ ܡܥܠ ܿ ܘܣܒܪ ܕܡܬܦܢܝܢܘܬܐ ܡܦܩ ܿ ܐܝܟܢܐ ܕܐܦܠܐ ܢܐܢܫ ܡܢ ܩܕܡ ܕܝܢܐ ܢܩܕܡ ܢܚܝܒ ܢܦܫܗ ܠܥܘܕܪܢܗ ܿ ܗܟܢܐ ܓܝܪ ܚܒܝܒܐ ܠܓܕܘ̈ܕܐ ܘܠܥܠܝܡ̈ܐ ܒܟܘܠ ܙܒܢ ܐܝܬܘܗܝ ܿ ܘܥܡ ܐܚܪ̈ܢܐ ܘܐܦ ܫܘ̈ܥܝܬܗ ܕܗܢܐ ܕܒܫܘܠܛܢܐ ܕܚܛܗܐ ܡܬܢܝܚܝܢ ܘܕܠܐ ܦܓܘܕܬܐ ܕܬܟܣܐ ܒܕܡܘܬ ܥܝ̈ܠܐ ܠܘܬ ܐܪ̈ܓܝܓܬܐ ܒܚܐܦܐ ܪܕܝܢ ܿ ܗܼܢܘܢ ܗܠܝܢ ܕܕܙܐܦܐ ܗܝ ܝܘܪܩܘܬܗܘܢ ܿ ܘܕܠܝܠ ܠܡܪܚܘܬܗܘܢ ܚܛܗܐ 

<pb n="150"/>

ܘܨܥܪܐ ܕܥܠ ܓܒܝܠܬܐ ܐܠܗܝܬܐ ܘܚܘܒܠܐ ܕܚܙܬܐ ܕܓܘܢܐ ܕܒܟܝܢܗ ܪܘܙ ܐܝܟ ܡܕܡ ܫܦܝܪ ܡܨܛܢܥ ܘܡܢ ܣܘܥܿܪܢܐ ܗܿܢܘܢ ܕܟܠܝܢ ܥܡ ܗܕܐ ܒܠܚܘܕ ܕܢܛܫܐ ܠܐ ܡܕܡ ܐܝܬ ܕܠܐ ܡܡܪܚܝܢ ܥܠܘܗܝ ܘܗܼܘ ܕܝܢ ܐܣܟܡܗܘܢ ܕܦܝܠܘܣ̈ܦܐ ܗܘ ܥܒܕܗܘܢ ܕܝܢ ܕܟܠܕ̈ܝܐ ܗܘ ܣܪ̈ܝܚܐ ܘܕܚܪ̈ܫܐ ܒܗܿܢܝܢ ܕܟܣܝܢ . ܘܛܠܘܡܐ ܗܘ ܕܝܢ ܒܗܿܢܝܢ ܕܝܕܝܥܢ ܨܒܝܢ ܓܝܪ ܕܢܕܥܘܢ ܗܿܢܝܢ ܕܠܐ ܫܠܝܛ ܕܢܐܡܪܘܢ ܕܝܕܥܝܢ ܐܢܚܢܢ ܡܬܟܣܝܢ ܕܝܢ ܕܠܐ ܝܕܥܝܢ ܿ ܗܿܢܝܢ ܕܡܢ ܛܠ ܡܕܡ ܡܝܬܪܐ ܗܘܬ ܕܢܕܥܘܢ ܿܘܡܢܐ ܕܝܢ ܐܢܫ ܢܐܡܪ ܥܠ ܕܘܒܪܗܘܢ ܕܗܿܢܝܢ ܕܕܠܐ ܚܐܪܘܬܐ ܗܘ ܟܒܪ ܡܢܗ ܕܗܿܘ ܡܫܟܚܢܗܿ ܕܛܘܥܝܝ . ܐܫܬܠܡ ܠܗܘܢ ܕܡܠܟ ܒܫܪܪܐ ܕܥܠ ܡܣ̈ܟܢܐ ܢܒܣܘܢ ܠܗܿܢܘܢ ܕܡܛܠ ܫܘܪܬܚܗܘܢ ܕܢܬܠܘܢ ܘܢܪܚܡܘܢ ܡܫܟܚܝܢ ܗܘܘ ܿ ܘܠܗܘܢ ܕܝܢ ܕܣܓܝ ܒܛܝ̈ܠܐ ܐܢܘܢ ܘܣܦ̈ܝܩܐ . ܘܗܼܢܝܢ ܪ̈ܫܝܬܐ ܕܓܘܕܦܐ ܕܠܘܩܒܠ ܐܠܗܐ ܥܠܝܗܘܢ ܩܒܠܼܘ ܿ ܕܟܠ ܡܕܡ ܢܬܠܘܢ ܡܦܩܕ ܗܢܿܘܢ ܕܫܡܗܘܢ ܐܝܟ ܢܩܕܐ ܗܘ . ܥܘܡܪܗܘܢ ܕܝܢ ܛܡܐܐ ܐܝܬܘܗܝ ܿ ܘܡܠܐ ܟܠܗܿ ܡܬܕܢܝܢܘܬܐ ܘܡܣܒ ܒܐܦ̈ܐ ܀ ܀ ܀
</p>
</div>
<div type="section" n="44">
<head type="editorial">44</head>
<p xml:lang="syr">

ܐܢ ܕܝܢ ܛܘܒ ܐܢܫ ܙܐܦܗ ܕܡܢܝ ܫܢܝܐ ܘܕܠܝܠܘܬܐ ܕܠܚܘܒܐ ܕܐܘܢܓܠܝܘܢ ܢܚܙܐ ܝܬܝܪܐܝܬ ܣܿܢܐ ܠܗ ܒܗܿܢܝܢ . ܝܬܝܪ ܡܢ ܕܒܗܿܢܝܢ ܕܐܬܐܼܡܪ . ܟܦܪ ܓܝܪ ܒܡܐܬܝܬܗ ܕܦܪܘܩܢ . ܘܐܝܟ ܕܠܐܣܟܡܐ ܕܝܢ ܒܗܿ ܒܗܕܐ ܡܘܕܐ ܠܡܛܥܝܢܘܬܐ ܕܗܿܢܘܢ ܕܒܡܫܝܚܐ ܡܗܝܡܢܝܢ ܘܡܫܝܚ ܘܡܡܪܚ ܕܢܚܙܐ ܕܒܛܠܬܐ ܗܝ ܡܕܒܪܢܘܿܬܐ ܕܡܐܬܝܬܗ ܿ ܘܕܠܐ ܣܥܪ ܡܕܡ ܥܡܠܗܿ ܕܡܠܬܐ ܕܡܠܦܢܘܬܗ ܐܡܿܪ ܿ ܡܢܐ ܠܡ ܓܝܪ ܬܥܒܕ ܡܠܬܐ ܠܗܝܠܐ ܗܝ ܕܐܝܬܝܐ ܗܝ ܿ ܘܡܟܝܠ ܡܢ ܩܛܝܪ ܒܛܝܠܐ ܗܝ . ܟܘܠ ܡܠܬܐ ܕܐܝܬ ܕܠܐ ܡܫܟܚܐ ܠܡ ܕܬܙܟܐ ܠܒܝܫܬܐ ܐܝܬܝܐ ܕܠܐ ܗܘܬ ܿ ܘܗܼܘ ܟܕ ܪܫܢܘܬܐ ܕܠܐ ܡܙܕܟܝܐ ܕܠܩܘܒܠܐ ܡܘܕܐ ܐܦ ܡܠܬܐ ܡܠܦܢܝܬܐ ܡܥܠ ܿ ܘܓܠܝܐܝܬ ܠܘܩܒܠ ܢܦܫܗ ܡܬܟܬܫ . ܘܡ̈ܠܘܗܝ ܕܝܢ ܕܦܪܘܩܢ ܠܡ̈ܠܐ ܙܥܘܪ̈ܝܬܐ ܩܛܥ ܐܢܝܢ . ܘܟܠܗܝܢ ܦܣܩ ܐܢܝܢ ܿ ܠܦܩܩܘܬܗ ܕܝܢ ܕܝܠܗ ܥܕܡܐ ܠܣܘܓܐܐ ܕܠܐ ܣܟܐ ܢܓܕ ܘܥܡ ܗܢܿܝܢ ܕܝܢ ܟܘܠܗܝܢ ܠܗܿ ܠܬܫܥܝܬܐ ܕܐܘܢܓܠܝܘܢ ܒܕܓܠܘܬܐ ܥܕܠܐ ܘܐܿܡܪ ܕܐܬܚܙܝ ܠܡ ܡܪܢ ܒܠܚܘܕ ܒܫܪܓܪܓܝܬܐ ܘܠܐ ܣܼܥܪ ܡܕܡ ܒܫܪܪܐ ܿ ܘܐܣܬܒܪ ܠܡ ܕܚܼܫ ܐܝܟ ܕܒܡܣܡ ܒܪܥܝܢܐ ܘܠܐ ܒܫܪܪܐ ܿ ܘܐܣܬܒܪ ܠܡ ܕܚܼܫ ܐܝܟ ܕܡܣܡ ܒܪܥܝܢܐ ܘܠܐ ܒܫܪܪܐ ܘܟܘܠ ܡܕܡ ܕܝܢ ܒܐܘܡܢܘܬܐ ܡܕܡ ܕܐܟܠ ܩܪܨܐ ܗܿܢܘ ܕܝܢ ܒܫܥܬܐ ܓܡܝܪܬܐ ܕܠܐ ܪܥܝܢܐ ܡܪܟܒ ܦܟܢܘܬܐ ܐܪܝܟܬܐ ܘܫܐܠ ܘܡܚܝܛ ܡ̈ܠܐ ܣܓܝ̈ܐܐ ܘܡܡ̈ܠܠܐ ܒ̈ܠܝܠܐ ܘܗܿܢܝܢ ܒܗܿܢܝܢ ܚܪܙ ܘܫܬܠ ܿ ܘܙܡܝܪ̈ܬܐ ܕܠܐ ܣܟܐ ܒܟܬܒ̈ܘܗܝ ܟܬܒ . ܘܐܓܪ̈ܬܐ ܕܠܐ ܡܘܫܚܐ ܡܢܗܝܢ ܘܥܠܝܗܝܢ ܣܓܝ ܒܝܬܝܪ̈ܬܐ ܡܬܚ ܥܠ ܗܿܢܝܢ ܗܟܝܠ ܐܚܪ̈ܢܝܬܐ ܡ̈ܠܘܗܝ ܣܦܝܩ̈ܬܐ ܘܥܠ ܦܟܢܘܬܗ 

<pb n="151"/>

ܕܠܐ ܣܟܐ ܘܬܘܒ ܥܠ ܡܫܠܡܢܘܬܗ ܣܪܝܚܬܐ ܘܥܠ ܡܛܥܝܢܘ̈ܬܐ ܕܠܘܩܒܠ ܗܿܢܘܢ ܕܥܠܝܢ ܘܡܬܕܒܪܝܢ ܠܗ . ܕܒܗܝܢ ܡܥܕܝܢ ܗܢܿܘܢ ܕܡܢܗ ܕܠܗܘܢ ܠܗܿܢܘܢ ܢܫܕܠܘܢ ܘܢܠܒܟܘܢ ܐܝܟܢܐ ܕܠܓܡܪ ܗܘ ܕܚܕܐ ܙܒܢ ܡܢܗܘܢ ܒܛܘܥܝܝ ܐܬܠܒܼܛ ܠܐ ܢܫܟܼܚ ܕܢܫܢܐ ܡܢܗܘܢ ܐܦܠܐ ܕܢܐܡܪ ܕܝܠܗ ܗܝ . ܐܦܠܐ ܕܢܟܬܘܒ ܥܠܝܗܝܢ ܫܿܘܝܢ . ܀ ܀ ܀
</p>
</div>
<div type="section" n="45">
<head type="editorial">45</head>
<p xml:lang="syr">

ܢܝܬܐ ܕܝܢ ܡܟܝܠ ܙܥܘܪ̈ܝܬܐ ܡܢ ܗܿܢܝܢ ܕܕܝܬܩܐ ܚܕܬܐ ܘܢܦܫܩ ܕܒܗܝܢ ܡܬܛܓܪ ܘܠܘܬ ܪܘܫܥܗ ܢܓܕ ܠܗܝܢ . ܐܝܟܢܐ ܕܒܙܥܘܪ̈ܝܬܐ ܢܬܠ ܛܥܡܬܐ ܘܢܚܙܐ ܕܟܡܐ ܢܘܟܪܝܐ ܐܝܬܘܗܝ ܕܟܬܒ̈ܐ ܩܕܝܫ̈ܐ ܒܪܫܥܬܗ ܓܝܪ ܘܒܩܕܡܝܬܐ ܡܬܚܫܚ ܒܗܕܐ ܕܠܐ ܡܫܟܚܝܢ ܐܢܬܘܢ ܕܬܦܠܚܘܢ ܬܪ̈ܝܢ ܡܪ̈ܘܢ ܘܐܡܼܪ ܕܒܗܿܝ ܕܬܪ̈ܝܢ ܠܡ ܡܪ̈ܘܬܐ ܫܡܗ ܬܪ̈ܬܝܢ ܗܿܢܝܢ ܠܡ ܪ̈ܫܢܘܬܐ ܐܘܕܝ ܘܡܢ ܗܿܢܝܢ ܕܒܬܪ ܟܝܢ ܫܬܩܼ ܠܗ ܿ ܡܢ ܗܿܝ ܕܠܐ ܡܫܟܚܝܢ ܐܢܬܘܢ ܠܐܠܗܐ ܠܡܦܠ ܘܠܡܡܘܢܐ ܿ ܗܿܘ ܓܝܪ ܐܚܪܢܐ ܚܫܐ . ܗܘܿ ܕܪܥܢܝܐ ܫܡܿܗ ܿ ܘܠܐ ܗܘܐ ܪܫܢܘܬܐ ܕܬܪܬܝܢ ܒܕܩ ܿ ܟܕ ܗܐ ܐܠܘ ܬܪ̈ܬܝܢ ܪ̈ܫܢܘܬܐ ܐܝܬ ܗܘܝ ܠܐ ܐܡܿܪ ܕܓܼܠ ܿ ܐܠܨܐ ܗܝ ܓܝܪ ܕܒܩܛܝܪܐ ܦܠܚܝܢ ܐܢܘ݀ܢ ܡܛܠ ܕܝܢ ܕܚܕ ܗܘ ܡܪܐ ܒܟܝܢܐ ܐܠܗܐ ܐܢܚܢܢ ܕܝܢ ܙܒܢ̈ܬܐ ܣܓܝ̈ܐܬܐ ܠܥܠ ܡܢܢ ܕܢܫܠܛܘܢ ܥܠܝܢ ܚܫ̈ܐ ܕܒܨܒܝܢܢ ܥܿܒܕܝܢ ܐܢܚܢܢ ܘܝܬܝܪܐܝܬ ܠܪܚܡܬ ܟܣܦܐ ܗܕܐ ܕܗܪܟܐ ܒܝܕ ܫܘܡܗܐ ܕܡܡܘܢܐ ܡܒܕܩ ܠܗܿ ܘܒܗܿܝ ܕܝܢ ܕܐܡܿܪ ܕܠܐ ܡܫܟܚܝܢ ܐܢܬܘܢ ܡܗܦܟ ܠܗܘܢ ܐܝܟ ܕܡܫܟܚܐ ܗܝ ܕܢܬܚܪܪ ܡܢ ܚܫܐ ܕܪܚܡܬ ܟܣܦܐ ܗܟܢܐ ܓܝܪ ܘܐܦ ܗܼܘ ܫܠܝܚܐ ܐܡܼܪ . ܕܚܛܝܬܐ ܥܠܝܟܘܢ ܠܐ ܬܫܬܠܛ ܿ ܘܠܗܿܘ ܓܝܪ ܡܕܡ ܕܐܢܫ ܠܗ ܙܟܿܐ ܠܗ ܐܦ ܡܫܥܒܕ ܘܐܦ ܗܼܢܘܢ ܓܝܪ ܚܘܫ̈ܒܐ ܕܓܘܐ ܠܚܫܚܬܐ ܕܬܪܥܝܬܐ ܕܐܝܟ ܗܟܢܐ ܝܕܥܝܢ ܕܐܝܟܢܐ ܚܫܝܗܿ ܕܢܦܫܐ ܒܘܠܝܬܐ ܒܕܡܘܬ ܡܪ̈ܝܐ ܣܝܡܝܢ ܥܠܝܗܿ ܿ ܘܐܝܟ ܕܒܥܝܕܐ ܐܡܪܝܢ ܐܢܚܢܢ ܕܦܠܢ ܠܚܡܪܐ ܡܫܥܒܕ ܘܕܦܠܢ ܚܡܬܗ ܡܡܠܟܐ ܥܠܘܗܝ . ܘܠܐ ܗܘܐ ܕܗܼܘ ܚܫܐ ܡܢ ܪܫܢܘܬܐ ܡܕܡ ܕܠܐ ܫܘܪܝ ܐܝܬܘܗܝ . ܐܠܐ ܕܗܼܘ ܐܢܫ ܢܦܫܗ ܡܫܥܒܕ ܠܗ ܠܗܢܐ ܡܫܟܚ ܗܘ ܕܝܢ ܕܬܘܒ ܕܢܚܪܪ ܢܦܫܗ ܡܢܗ ܗܟܢܐ ܓܝܪ ܘܐܦ ܡܠܬܐ ܙܟܝܐ ܘܟܘܘܢܐ ܡܟܚܕ ܘܢܟܦܬܐ ܡܫܓܢܝܐ ܘܕܚܠܬܐ ܡܫܚܠܦܼܐ ܀ ܀ ܀
</p>
</div>
<div type="section" n="46">
<head type="editorial">46</head>
<p xml:lang="syr">

ܗܼܢܘܢ ܕܝܢ ܬܠܡ̈ܝܕܘܗܝ ܘܚܒܪ̈ܘܗܝ ܕܡܢܝ . ܩܛܝܪܐܝܬ ܐܝܟ ܕܒܫܪܓܪܓܝܬܐ ܕܡ̈ܠܐ ܡܬܚܫܚܝܢ ܠܬܘܩܢܐ ܕܗܢܐ ܟܘܠܗ ܪܘܫܥܐ ܚܙܝ ܓܝܪ ܡܢܐ ܥܒܕ ܗܘ ܗܘܼ ܡܨܝܒܢܗܘܢ ܕܗܿܢܝܢ ܠܐܒܕܢܐ ܠܡ̈ܠܐ ܓܝܪ ܕܟܬܒ̈ܐ ܩܕܝܫ̈ܐ ܗܿܢܝܢ ܕܡܚܘܝܢ ܘܡܒܕܩܢ ܘܠܐ ܡܫܟܚܐ ܕܢܬܐܡܪ ܠܩܘܒܠܗܝܢ ܕܚܕܐ ܐܝܬܝܗܿ ܪܫܢܘܬܐ ܕܠܐ ܫܘܪܝ ܢܣܼܒ ܘܥܼܛܐ ܐܢܝܢ . ܘܗܿܢܝܢ ܕܝܢ ܡܛܠ ܡܠܦܢܘ̈ܬܐ ܘܨ̈ܒܘܬܐ ܐܚܪ̈ܢܝܬܐ ܐܡܝܪܢ ܠܗܿܢܝܢ ܩܛܝܪܐܝܬ ܐܫܝܚ 

<pb n="152"/>

ܕܠܘܬ ܡܕܡ ܐܚܪܢ ܢܓܕ ܐܢܝܢ ܐܝܟ ܗܕܐ ܕܐܡܼܪ ܝܘܚܢܢ ܕܟܠܡܕܡ ܒܐܝܕܗ ܗܘܐ . ܘܒܠܥܕܘܗܝ ܐܦ ܠܐ ܡܕܡ ܗܘܐ . ܘܬܘܒ ܐܦ ܫܠܝܚܐ ܐܡܼܪ . ܕܚܕ ܗܘ ܐܠܐ ܐܒܐ ܕܟܠ ܡܢܗ ܘܚܕ ܗܘ ܡܪܝܐ ܝܫܘܥ ܡܫܝܚܐ ܕܟܠ ܒܐܝܕܗ ܿ ܗܢܼܝܢ ܠܡ ܢܬܢܣܒܢ ܘܢܬܥܛܝܢ . ܘܒܗܿܝܢ ܕܝܢ ܕܠܐ ܡܫܟܚܝܢ ܐܢܬܘܢ ܬܪ̈ܝܢ ܡܪܘܢ ܬܦܠܚܘܢ ܿ ܐܝܟ ܕܒܝܘܠܦܢܐ ܕܒܡܕܩ ܬܪ̈ܬܝܢ ܪܫܢܘܬܐ ܡܬܚܫܚ ܿ ܟܕ ܗܐ ܠܐ ܗܘܐ ܒܡܠܬܐ ܕܥܠ ܐܠܗܐ ܐܬܐܡܼܪܬ ܗܕܐ . ܘܐܦܠܐ ܠܝܘܠܦܢܐ ܕܥܠ ܐܠܗܐ ܢܦܩܬ ܐܠܐ ܠܡܪܕܘܬܐ ܕܥܝ̈ܕܐ ܘܕܕܘܒܪ̈ܐ ܐܬܣܼܝܡܬ ܡܛܠ ܕܒܠܚܘܕ ܠܐܠܗܐ ܢܦܠܘܚ ܘܡܢ ܚܫ̈ܐ ܕܪܚܡܬ ܟܣܦܐ ܢܫܬܐܠ ܿ ܒܟܠ ܕܘܟܐ . ܕܝܢ ܒܗ ܒܫܪܒܗܝܢ ܠܒܝܼܟܢ ܐܢܝܢ ܒܚܕ̈ܕܐ ܗܼܢܝܢ ܡ̈ܠܐ ܕܗܼܝ ܗܕܐ ܡܛܠ ܒܫܦܝܘܬܐ ܐܝܬܝܗܿ ܡܢ ܩܛܝܪ ܒܙܒܢ ܙܒܢ ܡܬܢܓܿܕ ܪܥܝܢܐ ܕܥܠܝܗܿ ܠܘܬ ܐܚܪ̈ܢܝܬܐ ܘܝܬܝܪܐܝܬ ܨܝܕ ܗܿܢܘܢ ܕܛܠܘܡܐ ܠܘܬ ܫܪܪܐ ܐܝܬܝܗܘ݀ܢ ܀ ܀ ܀
</p>
</div>
<div type="section" n="47">
<head type="editorial">47</head>
<p xml:lang="syr">

ܘܬܘܒ ܕܝܢ ܡܣܪܚ ܡܢ ܐܘܢܓܠܝܘܢ ܐܦ ܗܿܝ ܡܠܬܐ ܕܠܐ ܡܫܟܚ ܐܝܠܢܐ ܛܒܐ ܕܢܥܒܕ ܦܐܪ̈ܐ ܒܝܫ̈ܐ . ܘܐܦܠܐ ܬܘܒ ܐܝܠܢܐ ܒܝܼܫܐ ܕܢܥܒܕ ܦܐܪ̈ܐ ܛܒ̈ܐ . ܟܠ ܐܝܠܝܢ ܕܐܝܬ ܡܢ ܦܐܪ̈ܘܗܝ ܡܬܝܕܥ ܿ ܘܗܪܟܐ ܬܘܒ ܐܦ ܒܚܪܥܘܬܐ ܒܝܫܬܐ . ܐܘ ܒܠܠܘܬܐ ܕܠܐ ܪܥܝܢܐ . ܠܡܠܬܐ ܕܥܠ ܘܒܪ̈ܐ ܘܥܠ ܥܝ̈ܕܐ ܠܡܠܦܢܘܬܐ ܕܬܪ̈ܝܢ ܟܝܢ̈ܝܢ ܕܠܩܘܒܠܐ ܕܚܕ̈ܕܐ ܢܣܒ ܠܗܿ . ܗܼܘ ܓܝܪ ܡܪܢ ܠܗ ܠܗܢܐ ܡܬܠܐ ܒܝܕ ܗܢܿܝܢ ܕܒܬܪܟܢ ܡܦܫܩ ܓܠܝܐܝܬ ܘܐ݀ܡܪ ܕܓܒܪܐ ܛܒܐ ܡܢ ܣܝܡ̈ܬܐ ܛܒ̈ܬܐ ܕܒܠܒܗ ܡܦܩ ܛܒ̈ܬܐ ܿ ܘܓܒܪܐ ܒܝܫܐ ܡܢ ܣܝܡ̈ܬܐ ܒܝܫ̈ܬܐ ܕܒܠܒܗ ܡܦܩ ܒܝܫ̈ܬܐ ܿ ܡܢ ܬܘܬܪ̈ܐ ܓܝܪ ܕܠܿܒܐ ܡܡܠܠ ܦܘܡܐ . ܘܠܠܒܐ ܓܠܝܐܝܬ ܣܝܡܬܐ ܫܡܗ ܡܛܠ ܚܐܪܘܬܐ ܕܨܒܝܢܐ ܘܠܐ ܗܘܐ ܪܫܢܘܬܐ ܘܠܐ ܗܘܐ ܠܡܕܡ ܐܚܪܢ ܥܕܠ ܿ ܐܠܘ ܓܝܪ ܡܕܡ ܡܢ ܪܫܢܘܬܐ ܕܠܐ ܫܘܪܝ ܐܡܿܪ ܗܘܐ . ܘܠܐ ܗܐܘ ܠܠܒܐ ܐܝܟ ܕܡܩܒܠܢܐ ܗܘ ܓܠܝܐܝܬ ܘܠܐ ܗܘܐ ܡܢܗ ܐܢܝܢ . ܘܐܢ ܕܝܢ ܠܐܗܘܐ ܒܕܘܟ ܐܚܪܢ ܐܝܬܝܗ ܣܝܡܬܐ ܕܒܝܫܬܐܐܠܐ ܒܠܚܘܕ ܒܠܒܐ ܐܝܟܐ ܕܬܡܢ ܗܝ ܣܝܡܬܐ ܬܡܢ ܗܘ ܐܦ ܫܘܪܝܗܿ ܕܒܝܫܬܐ . ܕܒܨܢܥܬܐ ܕܨܒܝܢܐ ܗܘܿܝܐ . ܘܠܐ ܗܘܐ ܡܢ ܪܫܢܘܬܐ ܡܕܡ ܕܠܐ ܫܘܪܝ ܀ ܀ ܀
</p>
</div>
<div type="section" n="48">
<head type="editorial">48</head>
<p xml:lang="syr">

ܢܿܣܒ ܠܗܿ ܕܝܢ ܘܐܦ ܗܪܟܐ ܠܗܿ ܠܡܠܬܐ ܡܢ ܗܿܢܝܢ ܕܒܟܝܢܐ ܠܡܟܣܢܘܬܐ ܕܗܿܢܝܢ ܕܒܨܒܝܢܐ ܠܣܘܥܪܢܐ ܕܬܚܘܝܬܗܿ ܕܡܠܬܐ ܡܛܠ ܕܗܿܘ ܡܕܡ ܕܦܫܝܛܐ ܗܘ ܿ ܘܗܼܘ ܡܢܗ ܘܠܗ ܡܬܒܕܩ ܿ ܡܐ ܕܗܼܘ ܒܨܝܪܐܝܬ ܡܙܝܥ ܠܗܿ ܠܡܫܡܥܬܐ ܘܠܪܥܝܢܐ ܕܗܿܢܘܢ ܕܡܬܪܕܝܢ ܗܘ ܕܝܢ ܕܝܡܢ ܣܗܕܘܬܐ ܕܒܟܝܢܐ ܕܣܓܝ ܐܝܬ ܒܗܝܢ ܡܕܡ ܠܘܩܒܠ ܗܿܘ ܕܡܬܐܡܪ ܬܚܘ̈ܝܬܐ ܣܓܝ̈ܐܬܐ ܐܝܬ ܒܗ ܿ ܘܝܬܝܪܐܝܬ ܡܟܢ ܘܢܥܝܪܗ ܠܫܡܘܥܐ ܿ 

<pb n="153"/>

ܦܘܪܫܢܗܘܢ ܓܝܪ ܕܐܝܠܢ̈ܐ ܩܛܝܪܐ ܿ ܐܝܬܘܗܝ ܕܟܝܢܐ . ܕܡܛܠ ܗܕܐ ܕܐܚܪܢܐܝܬ ܢܗܘܘܢ ܐܝܬܝܗܘܢ ܒܙܒܢ ܐܚܪܢ ܠܐ ܡܫܟܚܝܢ ܐܠܐ ܐܝܟ ܡܐ ܕܡܟܢܝܢ . ܕܒܢ̈ܝ ܐܢܫܐ ܕܝܢ ܨܒܝܢܗܘܢ ܗܘ ܕܡܛܠ ܗܕܐ ܐܦ ܫܘܚܠܦܐ ܡܦܬܟܐ ܕܟܠ ܓܢܣ ܡܩܒܠܝܢ . ܡܛܠ ܗܟܝܠ ܕܢܗܘܐ ܓܠܐ ܕܒܐܝܢܐ ܐܣܟܡܐ ܙܕܩ ܕܢܒܚܘܪ ܠܗܿܢܘܢ ܕܩܪܒܝܢ ܨܐܕܝܢ ܿ ܦܐܪ̈ܝܗܘܢ ܡܣܪܚ ܠܡܟܣܢܘܬܐ ܕܨܒܝܢܗܘܢ ܐܝܟܢܐ ܕܒܕܘܟܐ ܐܚܪܢܐ ܐܡܿܪ ܕܡܢ ܦܐܪ̈ܝܗܘܢ ܬܫܬܘܕܥܘܢ ܐܢܘܢ ܀ ܀ ܀
</p>
</div>
<div type="section" n="49">
<head type="editorial">49</head>
<p xml:lang="syr">

ܢܬܒܩܐ ܕܝܢ ܘܐܦ ܐܚܪܢܐܝܬ ܒܒܛܝܠܘܬܐ ܘܒܚܦܝܛܘܬܐ ܕܝܠܗܝܢ ܕܡܗܠܐ ܿ ܥܠ ܐܝܠܢܐ ܓܝܪ ܐܡܼܪ ܒܝܼܫܐ ܕܠܐ ܡܫܟܚ ܕܢܬܠ ܦܐܪ̈ܐ ܫܦܝܪ̈ܐ . ܘܕܠܩܘܒܠܐ ܕܗܿܘ ܛܒܿܐ ܠܐ ܡܫܟܚ ܕܢܬܠ ܒܝܫ̈ܐ ܿ ܥܠ ܒܪ ܐܢܫܐ ܕܝܢ ܒܝܼܫܐ ܐܡܪ ܿ ܕܡܢ ܣܝܡ̈ܬܐ ܕܒܠܒܗ ܡܦܩ ܛܒ̈ܬܐ ܘܠܐ ܐܡܿܪ ܕܠܐ ܡܫܟܚ ܕܢܦܩ ܒܝܫ̈ܬܐ ܡܛܠ ܕܠܐ ܒܟܝܢܐ ܢܬܚܡܗ ܘܢܐܣܪܗ ܠܨܒܝܢܐ ܐܠܐ ܡܕܡ ܕܓܕܫ ܕܠܐ ܐܘܡܢܘܬܐ ܡܢ ܨܒܝܢܐ ܐܡܿܪ ܡܫܟܚ ܗܘ . ܓܝܪ ܕܥܡ ܫܘܚܠܦܐ ܕܒܝܫܘܬܗ ܐܦ ܦܐܪ̈ܘܗܝ ܢܫܚܠܦ ܘܗܟܢܐ ܕܝܢ ܘܐܦ ܝܘܚܢܢ ܡܥܡܕܢܐ ܐܡܿܪ . ܕܟܠ ܐܝܠܢ ܕܦܐܪ̈ܐ ܠܐ ܥܒܿܕ ܡܬܦܣܩ ܘܒܢܘܪܐ ܢܦܠ ܿ ܘܡܫܢܐ ܠܗ ܥܠ ܒܢ̈ܝ ܐܢܫܐ ܗܕܐ ܕܗܿܘܝܐ ܝܬܝܪܐܝܬ ܢܟܚܕ ܘܒܠܘܚܡܐ ܕܝܢ ܠܐ ܡܕܡ ܐܚܪܝܢ ܥܿܒܕ ܐܠܐ ܕܒܕܚܠܬܐ ܢܫܚܠܦ ܐܢܘܢ ܡܛܠ ܓܝܪ ܕܐܦܠܐ ܟܐܢܐ ܗܘ ܗܢܐܿ ܕܝܢܿܐ ܐܢ ܢܚܝܒ ܠܗܿܢܘܢ ܕܡܛܠ ܚܣܝܪܘܬܐ ܕܟܝܢܗܘܢ ܠܐ ܥܒܕܝܢ ܦܐܪ̈ܕܐ ܕܡܝܬܪܘܬܐ ܿ ܗܘ ܓܝܪ ܐܝܠܢܐ ܕܠܐ ܥܿܒܕ ܦܐܪ̈ܐ ܛܒ̈ܐ ܿ ܠܐ ܗܘܐ ܒܡܣܡ ܒܪܫܐ ܢܦܠ ܠܢܘܪܐ ܐܠܐ ܠܚܫܚܬܐ ܕܐܠܨܐ ܠܒܢ̈ܝ ܐܢܫܐ ܕܗܼܝ ܗܕܐ ܐܝܬܝܗܿ ܥܠܬܐ ܒܘܠܝܬܐ ܕܗܢܐ ܟܝܢܐ ܢܗܘܐ ܐܝܬ ܠܗ ܿ ܒܪ ܐܢܫܐ ܕܝܢ ܠܐܝܕܐ ܚܫܚܬܐ ܿ ܐܘ ܠܡܢ ܡܫܡܠܐ ܕܢܦܠ ܒܢܘܪܐ . ܐܠܐ ܿ ܠܢܦܫܗ ܒܠܚܘܕ ܐܠܨܐܝܬ ܒܡܣܡ ܒܪܫܐ ܕܒܣܝܢܐ ܕܒܨܒܝܢܗ ܕܡܛܠܬܗ ܒܙܕܩܐ ܘܒܘܠܝܬܐ ܐܠܨܐܝܬ ܡܬܠܚܡ ܠܗ ܠܥܘܕܪܢܗ ܕܢܫܬܚܠܦ ܠܚܪܬܐ ܕܝܢ ܒܘܠܝܬܐ ܐܦ ܡܬܣܝܡ ܒܪܫܗ ܐܢ ܕܚܠܬܐ ܕܠܘܚܡܐ ܐܝܟ ܠܐ ܡܕܡ ܢܚܫܒܝܗܿ . ܡܫܟܚܐ ܗܟܝܠ ܕܐܦ ܒܝܕ ܗܿܢܝܢ ܙܥܘܪ̈ܝܬܐ ܕܐܟܘܬܗ ܕܫܪܪܐ ܐܬܦܫܼܩ ܕܬܗܘܐ ܓܠܝܐ ܐܘ ܠܠܘܬܗ ܕܠܐ ܪܥܝܢ݀ ܐܘ ܚܪܥܘܬܗ ܒܝܫܬܐ ܕܡܢܝ . ܕܠܘܩܒܠ ܟܬܒ̈ܐ ܩܕܝܫ̈ܐ ܀ ܀ ܀
</p>
</div>
<div type="section" n="50">
<head type="editorial">50</head>
<p xml:lang="syr">

ܡܛܠ ܕܝܢ ܕܐܦ ܠܒܪ̈ܝܬܐ ܥܿܕܠ ܘܡܒܐܫ . ܘܬܘܒ ܡܫܝܚ ܘܡܡܪܚ ܕܢܓܕ ܣܗܕܘܬܐ ܡܢ ܐܘܢܓܠܝܘܢ ܒܬܪܗ ܢܝܬܐ ܗܟܝܠ ܘܢܣܝܡ ܗܿܢܝܢ ܕܒܗܝܢ ܡܬܚܫܚ ܥܠܝܗܿ ܥܠ ܗܕܐ ܿ ܡܥܠ ܓܝܪ ܘܐܦ ܗܿܝ ܕܐܡܼܪ ܡܪܢ ܠܬܠܡ̈ܝܕܘܗܝ ܿ ܕܐܢ ܥܠܡܐ ܣܿܢܐ ܠܟܘܢ ܕܥܘ ܕܠܝ ܠܘܩܕܡ ܣܢܼܐ ܿ ܘܐܠܘ ܡܢ ܥܠܡܐ ܗܘܝܬܘܢ ܥܠܡܐ ܠܕܝܠܗ ܪܚܡ ܗܘܐ . ܡܛܠ ܕܝܢ ܕܠܐ ܗܿܘܝܬܘܢ ܡܢ ܥܠܡܐ 

<pb n="154"/>

ܐܠܐ ܐܢܐ ܓܒܝܬܟܘܢ ܡܢܗ ܕܥܠܡܐ . ܡܛܠ ܗܢܐ ܣܿܢܐ ܠܟܘܢ ܥܠܡܐ . ܚܙܝ ܠܡ ܐܡܼܪ ܐܿܝܠܝܢ ܥܠ ܥܠܡܐ ܡܡܠܠ ܿ ܕܐܝܟܢܐ ܠܡ ܢܘܟܪܝܐ ܗܘ ܠܗ ܿ ܘܕܠܩܘܒܠܗ ܐܝܬܘܗܝ ܘܝܬܝܪܐܝܬ ܠܡ ܒܗܿܢܝܢ ܕܒܕܘܟܐ ܐܚܪܢܝܐ ܐܡܼܪ ܘܥܠܡܐ ܣܢܼܐ ܐܢܘܢ ܡܛܠ ܕܠܐ ܗܘܘ ܡܢ ܥܠܡܐ . ܐܝܟܢܐ ܕܐܢܐ ܠܐ ܗܼܘܝܬ ܡܢ ܥܠܡܐ . ܐܝܟܢܐ ܠܡ ܗܟܝ ܐܡܼܪ ܫܦܝܪܐ ܐܝܬܘܗܝ ܥܠܡܐ ܗܘ ܿ ܕܓܡܝܪܐܝܬ ܿ ܟܦܪ ܒܗ . ܀ ܀ ܀
</p>
</div>
<div type="section" n="51">
<head type="editorial">51</head>
<p xml:lang="syr">

ܗܿܢܝܢ ܕܝܢ ܘܕܐܝܟ ܗܿܢܝܢ ܡܟܢܫ ܒܕܡܘܬ ܣܡܝܐ ܘܠܐ ܝܿܕܥ ܡܢܐ ܥܿܒܕ ܡܪܢ ܝܪ ܒܗܿܢܝܢ ܥܠܡܐ ܩܿܪܐ ܠܗ ܠܐ ܗܘܐ ܠܒܪ̈ܝܬܐ ܿ ܐܦܠܐ ܓܝܪ ܚܕܐ ܡܢ ܗܿܢܝܢ ܣܢܬܗ ܐܦܠܐ ܠܗ ܐܦ ܠܐ ܠܬܠܡ̈ܝܕܘܗܝ ܐܝܬܝܗܿ ܓܝܪ ܐܦ ܐܚܪܢܐܝܬ ܫܘܬܦܘܬܗܝܢ ܕܗܿܢܝܢ ܒܫܘܝܘܬܐ ܠܟ̈ܐܢܐ ܘܠܥܘ̈ܠܐ . ܠܗ ܕܝܢ ܠܡܪܢ ܐܦ ܐܫܬܡܥ ܟܠܗܝܢ ܠܦܘܩܕܢܗ ܐܝܢܐ ܗܟܝܠ ܥܠܡܐ ܣܢܝܗܝ ܐܘ ܠܗ ܐܘ ܠܬܠܡ̈ܝܕܘܗܝ ܠܡܐ ܟܝ ܫܡܫܐ ܗܘ ܕܥܪܩ ܕܠܐ ܢܚܙܐ ܚܫܗ ܿ ܐܘ ܟܘܟܒ̈ܐ ܕܥܡܗܘܢ ܕܐܨ ܗܘܐ . ܗܘ ܟܘܟܒܐ ܕܢܘܟܪܐܝܬ ܕܠܐ ܒܥܝܕܗ ܠܝܠܕܗ ܢܘܟܪܝܐ ܒܙܒܢܗ ܐܟܪܼܙ ܘܐܠܐ ܝܡܐ ܗܘ ܕܒܦܘܩܕܢܗ ܐܟܚܕܐ ܠܫܝܢܐ ܐܫܬܚܠܦ ܿ ܘܥܡ ܪܘܚܐ ܒܫܠܝܐ ܗܘܐ ܘܐܪܥܐ ܕܝܢ ܟܝ ܐܝܟܢܐ ܠܐ ܚܘܼܝܬ ܣܓܕܬܗܿ ܕܠܘܬܗ ܿ ܕܠܚܡ̈ܫܐ ܠܚܡܝܢ ܐܦܼܩܬ ܕܒܐܝܕܗܘܢ ܠܚܡܫܐ ܐܠܦܝܢ ܓܒܪ̈ܐ ܡܪܢ ܬܪܣܼܝ . ܐܠܐ ܓܠܝܐ ܗܝ ܐܦ ܠܗ ܠܡܢܝ . ܕܐܝܟܢܐ ܥܠܡܐ ܠܘܩܒܠ ܦܪܘܩܢ ܐܬܙܝܥ ܿ ܠܐ ܗܘܐ ܗܢܐ ܕܥܡܪܬܐ ܿ ܐܠܐ ܒܪ ܐܢܫܐ ܗܘ ܕܒܗ ܥܡܪ ܡܛܠ ܕܐܦ ܠܟܠ ܐܢܫ ܐܝܬ ܗܘ ܥܝܕܐ ܕܡܕܝܢ̈ܬܐ ܢܫܡܗܘܢ ܠܐܗܘܐ ܠܒ̈ܢܝܢܐ ܐܠܐ ܠܗܘܢ ܠܥܡܘܪ̈ܐ ܘܐܡܪܝܢ ܕܫܦܪ ܠܡ ܠܡܕܝܢܬܐ ܘܡܕܝܢܬܐ ܠܡ ܓܒܼܬ ܘܦܩܼܕܬ ܘܐܚܒܼܬ ܠܡ ܡܕܝܢܬܐ ܐܘ ܕܠܩܘܒܠܐ ܕܣܢܼܬ ܠܡ ܡܕܝܢܬܐ ܠܪܫܗ ܘܠܒܢ̈ܝ ܐܢܫܐ ܗܘ ܟܠܢ ܫܘܝܐܝܬ ܒܥܝܕܐ ܐܡܪܝܢ ܐܢܚܢܢ ܘܡܚܘܝܢ ܐܢܚܢܢ ܐܢ ܗܟܝܠ ܗܿܢܘܢ ܕܒܥܠܡܐ ܥܡܪܝܢ ܣܢܼܘ ܠܡܪܢ ܠܐ ܗܘܐ ܠܥܠܡܐ ܕܒܪܝܬܐ ܢܥܕܘܠ ܐܠܐ ܠܨܒܝܢܐ ܕܗܿܢܘܢ ܕܥܡܪܝܢ ܒܗ . ܥܠܝܗܘܢ ܗܘ ܓܝܪ ܡܪܢ ܐܡܼܪ ܀ ܀ ܀
</p>
</div>
<div type="section" n="52">
<head type="editorial">52</head>
<p xml:lang="syr">

ܓܠܝܐܝܬ ܗܟܝܠ ܥܡ ܗܿܢܝܢ ܕܐܬܐܡܼܪ ܡܝܬܐ ܘܡܘܣܦ ܿ ܕܥܼܗܕܘ ܠܡ ܡ̈ܠܐ ܕܐܡܼܪܬ ܠܟܘܢ ܕܠܝܬ ܥܒܼܕܐ ܕܪܒ ܡܢ ܡܪܗ ܿ ܐܢ ܠܝ ܪܕܦܼܘ ܐܦ ܠܟܘܢ ܢܪܕܦܘܿܢ ܘܐܢ ܡ̈ܠܝ ܢܛܼܪܘ ܐܦ ܕܝܠܟܘܢ ܢܛܪܘ݀ܢ ܥܠ ܒܢ̈ܝ ܐܢܫ̈ܐ ܓܠܝܐܝܬ ܗܿܢܘܢ ܕܠܐ ܗܝܡܼܢܘ ܿ ܒܗ ܐܡܼܪ ܿ ܘܡܥܬܕ ܪܥܝܢܐ ܕܗܿܢܘܢ ܕܡܬܬܠܡܕܝܢ . ܠܗܿ ܠܡܣܝܒܪ̈ܢܘܬܐ ܕܪܕܘܦܝܐ ܘܗܟܢܐ ܕܝܢ ܥܠܡܐ ܠܒ̈ܢܝ ܐܢܫܐ ܗܘ ܿ ܘܠܐ ܗܘܐ ܠܒܪܝܬܐ ܐܡܼܪ ܘܒܕܩ ܀ ܀ ܀
</p>
</div>
<div type="section" n="53">
<head type="editorial">53</head>
<p xml:lang="syr">

ܘܒܕܘܟܐ ܐܚܪܢܝܐ ܐܡܼܪ ܠܝܗܘ̈ܕܝܐ ܕܠܐ ܡܫܟܚ ܥܠܡܐ ܕܢܣܢܟܘܿܢ ܠܝ ܕܝܢ ܣܼܢܐ ܡܛܠ ܕܡܣܗܕ ܐܢܐ ܥܠܘܝܗ ܕܒܝܫܝܢ ܥܒ̈ܕܘܗܝ ܿ ܓܠܝܐܝܬ ܕܒܢ̈ܝ ܐܢܫܐ ܘܠܐ 

<pb n="155"/>

ܗܘܐ ܐܚܪ̈ܢܝܬܐ ܒܪ̈ܝܬܐ ܕܒܐܝܕܗܝܢ ܡܫܟܚܐ ܕܐܦ ܚܬܝܬܘܬܐ ܕܗܿܢܝܢ ܕܡܬܐܡܪܢ ܢܚܙܐ ܡܒܕܩ ܓܝܪ ܒܘܠܝܬܐ ܒܫܡܐ ܕܥܠܡܐ ܠܗܿܢܘܢ ܕܥܡܪܝܢ ܒܗ ܿ ܘܐܡܿܪ ܕܠܝ ܣܢܐ ܡܛܠ ܕܡܣܗܕ ܐܢܐ ܥܠܘܗܝ ܘܠܐ ܐܡܿܪ ܕܒܝܫܐ ܗܘ ܐܝܟ ܕܥܠ ܗܿܘ ܕܠܐ ܡܫܬܚܠܦ ܿ ܐܠܐ ܕܒܝܫܝܢ ܥܒ̈ܕܘܗܝ ܠܗܘܢ ܓܝܪ ܠܣܘܥܪ̈ܢܐ ܥܿܕܠ . ܘܠܐ ܗܘܐ ܠܗܿ ܠܡܬܦܢܝܢܘܬܐ ܡܣܠܐ . ܓܠܐ ܗܘ ܓܝܪ ܘܝܕܝܥ ܕܐܚܿܐܣ ܗܘ ܥܠܝܗܘܢ ܕܠܘܗܘܢ ܐܦ ܐܬܐ ܡܛܠ ܕܟܕ ܒܫܘܪܝܐ ܡܣܝܒܪ ܣܢܐܬܗܘܢ ܠܚܪܬܐ ܠܚܘܒܐ ܕܠܘܬܗ ܢܫܚܠܦ ܐܢܘܢ ܕܗܼܝ ܗܕܐ ܓܠܝܐܝܬ ܠܐ ܒܬܪ ܢܘܓܪܐ ܗܘܬ ܠܘ ܓܝܪ ܐܝܟ ܕܠܐ ܡܫܟܚܝܢ ܕܢܬܦܢܘܢ ܥܿܕܠ ܗܘܐ ܠܗܘܢ ܿ ܐܘ ܕܡܢ ܠܘܬܗܘܢ ܕܠܐ ܐܣܝܘܬܐ ܐܝܬܝܗܘܢ ܗܕܐ ܕܠܘܬ ܕܠܝ̈ܠܐ ܐܝܬܝܗܿ ܿ ܐܘ ܕܡܢ ܪܫܢܘܬܐ ܕܠܩܘܒܠܐ ܪ̈ܕܝܢ ܗܘܘ ܐܝܟ ܡܠܬܗ ܕܗܿܘ ܫܢܝܐ . ܡܢܐ ܐܦܢ ܡܢ ܫܘܪܝܐ ܐܿܬܐ ܗܘܐ ܠܘܬܗܘܢ ܘܡܢܐ ܕܝܢ ܘܐܦ ܣܦܝܩܐܝܬ ܒܿܨܒܝܢܗ ܨܥܪܐ ܣܢܐܬܗܘܢ ܡܣܝܒܪ ܗܘܐ . ܘܗܢܐ ܕܝܢ ܟܠܗ ܥܠ ܦܘܪܩܢܗܘܢ ܕܗܿܢܘܢ ܕܣܢܐܘ̈ܗܝ ܒܛܝܠ ܠܗ ܕܗܟܢܐ ܐܡܪ ܗܼܢܝܢ ܗܿܢܝܢ ܥܠ ܬܠܡ̈ܝܕܘܗܝ ܒܕܡܘܬܐ ܕܨܠܘܬܐ ܕܠܘܬ ܐܒܘܗܝ ܕܐܢܐ ܠܡ ܝܼܗܒܬ ܠܗܘܢ ܡܠܬܟ ܘܥܠܡ ܣܢܼܐ ܐܢܘܢ ܕܠܐ ܗܘܘ ܡܢܗ ܕܥܠܡܐ ܿ ܐܝܟܢܐ ܕܐܢܐ ܠܐ ܗܼܘܝܬ ܡܢܗ ܕܥܠܡܐ ܘܡܝܬܐ ܒܬܪܗ ܕܠܐ ܗܘܐ ܕܬܣܒ ܐܢܘܢ ܡܢ ܥܠܡܐ ܒܿܥܢܐ ܿ ܐܠܐ ܕܬܛܪ ܐܢܘܢ ܡܢ ܒܝܼܫܐ ܿ ܐܦܠܐ ܓܝܪ ܙܕܩ ܗܘܐ ܕܐܣܘ̈ܬܐ ܢܬܢܣܒܘܢ ܡܢ ܠܘܬ ܟܪ̈ܝܗܐ ܕܡܛܠ ܗܕܐ ܐܦ ܡܢ ܫܘܪܝܐ ܐܬܓܒܼܝܘ ܿ ܐܠܘ ܕܝܢ ܐܝܬܘܗܝ ܗܘܐ ܥܠܡܐ . ܗܢܐ ܕܒܢ̈ܝ ܐܢܫܐ ܡܘܚܠܐ ܘܡܣܠܝܐ ܒܿܥܐ ܗܘܐ ܕܢܬܦܠܛܘܢ ܡܢ ܥܠܡܐ ܣܪܝܩܐ ܿ ܗܫܐ ܕܝܢ ܨܿܒܐ ܕܢܩܘܘܢ ܒܗ ܒܥܠܡܐ ܿ ܡܛܠ ܕܐܦܠܐ ܚܕ ܪܫܢܘܬܐ ܕܠܩܘܒܠܐ ܐܦܠܐ ܐܝܬܝܗ ܿ ܐܦܠܐ ܡܢܬܐ ܩܢܝܐ ܒܗ ܿ ܘܟܕ ܡܩܘܝܢ ܕܝܢ ܕܢܬܢܛܪܘܢ ܡܢ ܐܠܗܐ ܡܢ ܒܼܝܫܐ ܐܡܿܪ ܿ ܕܟܕ ܚܠܝܡܝܢ ܢܐܣܘܢ ܠܟܪ̈ܝܗܐ ܀ ܀ ܀
</p>
</div>
<div type="section" n="54">
<head type="editorial">54</head>
<p xml:lang="syr">

ܘܕܡܢ ܗܘ ܕܝܢ ܒܝܫܐ ܒܬܪ ܩܠܝܠ ܐܡܪܝܢ ܐܢܚܢܢ ܿ ܕܗܫܐ ܕܝܢ ܐܬܚܼܙܝܬ ܕܓܠܐ ܗܘ ܡܪܢ ܕܡܚܒ ܗܘ ܠܗ ܝܬܝܪܐܝܬ ܠܥܠܡܐ ܡܛܠ ܕܐܦ ܐܬܼܐ ܠܘܬܗ ܿ ܘܠܬܠܡ̈ܝܕܘܗܝ ܠܐ ܨܿܒܐ ܕܢܬܢܣܒܘܢ ܡܢܗ ܕܟܕ ܡܩܘܝܢ ܢܐܣܘܢ ܠܗܿܢܘܢ ܕܣܢܝܩܝܢ ܿ ܘܠܗܘܢ ܠܗܠܝܢ ܐܦ ܡܫܕܪ ܒܕܡܘܬ ܥܪ̈ܒܐ ܒܝܢܬ ܕܐܒ̈ܐ . ܠܐ ܗܘܐ ܕܢܬܒܣܒܣܘܢ ܐܠܐ ܕܠܗܘܢ ܠܕܐܒ̈ܐ ܢܫܝܢܘܢ ܿ ܠܐ ܗܟܝ ܐܝܬܝܗܘܢ ܗܘܘ ܡܢ ܥܠܡܐ ܒܟܝܢܗܘܢ ܢܘܟܪ̈ܝܐ ܐܠܐ ܒܨܒܝܢܗܘܢ ܒܠܚܘܕ ܒܟܝܢܗܘܢ ܓܝܪ ܐܝܬܝܗܘܢ ܒܕܡܘܬܐ ܕܗܿܢܘܢ ܕܪܕܦܝܢ ܠܗܘܢ ܨܒܝܢܗܘܢ ܕܝܢ ܡܫܚܠܦ ܡܢܗܘܢ ܘܡܣܝܒܪܝܢ ܗܘܘ ܕܠܗܿܢܘܢ ܕܪܕܦܝܢ ܠܗܘܢ ܢܫܚܠܦܘܢܿ ܐܢܘܢ ܿ ܐܝܟܢܐ ܓܝܪ ܐܝܬܝܗܘܢ ܗܘܐ ܢܘܟܪ̈ܝܐ ܠܥܠܡܐ 

<pb n="156"/>

ܗܿܢܘܢ ܕܡܢܗ ܕܥܠܡܐ ܐܬܓܒܼܝܘ ܿ ܐܝܟ ܡܐ ܕܐܝܬܝܗ ܓܝܪ ܪܫܝܬܐ ܓܠܝܐ ܗܝ ܿ ܕܗܟܢܐ ܗܝ ܐܦ ܟܠܗܿ ܓܒܝܠܬܐ ܿ ܘܡܟܝܠ ܓܠܝܐ ܗܝ ܕܒܟܠ ܕܘܟܐ ܕܥܿܕܠ ܡܪܢ ܠܥܠܡܐ ܒܒ̈ܢܝ ܐܢܫܐ . ܡܬܥܿܕܠ ܿ ܘܠܗܘܢ ܠܗܿܢܝܢ ܕܒܨܒܝܢܗܘܢ ܘܠܐ ܗܘܐ ܒܟܝܢܗܘܢ ܐܝܬܝܗܘܢ ܒܝܫ̈ܐ . ܘܐܦܠܐ ܡܢ ܪܫܢܘܬܐ ܕܠܩܘܒܠܐ ܡܕܡ ܢܦܩܘ ܿ ܐܬܼܐ ܗܟܝܠ ܠܗܕܐ ܕܢܦܪܘܩ ܠܗܿܢܝܢ ܕܒܨܒܝܢܗܘܢ ܡܬܐܣܝܢ ܘܠܐ ܗܘܐ ܟܝܢܗܘܢ ܡܫܬܚܠܦ ܀ ܀ ܀
</p>
</div>
<div type="section" n="55">
<head type="editorial">55</head>
<p xml:lang="syr">

ܘܡܢܐ ܗܝܼ ܕܝܢ ܬܕܡܘܪܬܐ ܐܢ ܒܐܘܢܓܠܝܘܢ ܒܗܢܐ ܐܣܟܡܐ ܡܠܠ ܿ ܥܠ ܐܢܫܘܬܐ ܡܐ ܕܐܦ ܒܫܘܪܝܐ ܒܒܪܝܬܐ ܐܡܼܪ ܕܠܐ ܬܥܡܼܪ ܪܘܚܝ ܒܒܢ̈ܝ ܐܢܫܐ ܗܿܢܝܢ . ܡܛܠ ܕܒܣܪܐ ܐܢܘܢ ܘܕܣܝܡ ܗܘ ܝܨܪܗ ܕܒܪ ܐܢܫܐ ܚܦܝܛܐܝܬ ܥܠ ܒܝܫܬܐ ܡܢ ܛܠܝܘܬܗ ܘܝܨܪܐ ܚܠܦ ܨܒܝܢܐ ܫܡܗ ܿ ܕܡܛܠ ܗܕܐ ܡܢ ܫܘܪܝܐ ܥܼܕܠ ܐܢܘܢ ܠܓܡܪ ܓܝܪ ܠܐ ܡܬܥܕܠ ܗܘܐ ܒܗܘܢ ܐܠܘ ܡܢ ܩܛܝܪܐ ܡܕܡ ܡܬܕܒܪܝܢ ܗܘܘ ܠܘܬ ܣܘܥܪ̈ܢܐ ܒܝܫ̈ܐ ܀ ܀ ܀
</p>
</div>
<div type="section" n="56">
<head type="editorial">56</head>
<p xml:lang="syr">

ܘܐܡܝܪܐ ܠܢ ܕܝܢ ܒܗܿܢܝܢ ܩܕܡ̈ܝܬܐ ܕܐܠܨܐܝܬ ܒܗܢܐ ܐܣܟܡܐ ܒܪ ܐܢܫܐ ܡܢ ܐܠܗܐ ܐܬܓܒܼܠ ܿ ܘܕܠܝܠܐ ܠܗ ܕܝܢ ܘܣܓܝ ܡܛܝܒܐ ܠܗ ܓܝܒܬܗܿ ܕܚܛܝܬܐ ܥܣܩ ܘܥܛܠ ܕܝܢ ܣܘܥܪܢܗܿ ܕܡܝܬܪܘܬܐ ܬܬܘܣܦ ܕܝܢ ܗܫܐ ܥܠ ܗܿܢܝܢ ܕܐܬܐܼܡܪ ܕܡܛܠ ܕܪ̈ܘܪܒܝܢ ܐܢܘܢ ܪ̈ܫܢܝܗܿ ܕܕܚܠܬ ܐܠܗܐ ܘܕܡܝܬܪܘܬܐ ܐܠܨܐܝܬ ܐܝܬܘܗܝ ܥܠܡܐ ܕܥܠܝܗܘܢ ܕܗܿܢܼܘܢ ܠܒܢ̈ܝ ܐܢܫܐ ܿ ܘܠܐ ܫܘܐ ܠܛܒ̈ܬܐ ܗܿܢܝܢ ܕܡܣܒܪܝܢ ܘܡܣܟܝܢ ܠܗܝܢ ܒܪܡ ܕܝܢ ܒܘܠܝܬܐ ܝܿܗܒ ܥܠܬܐ ܠܒܘܣܡܐ ܕܡܢܗܝܢ ܟܕ ܓܝܪ ܛܒܐ ܐܝܬܘܗܝ ܗܘ ܐܠܗܐ . ܠܐ ܨܿܒܐ ܕܡܘܗ̈ܒܬܗ ܕܠܐ ܦܘܪܫܢ ܘܕܠܐ ܒܘܚܪܢ ܢܬܠ . ܕܠܐ ܓܡܪ ܒܠܐ ܘܠܝܬܐ ܬܬܥܿܕܠ ܛܒܘܬܐ ܐܠܐ ܚܠܦ ܙܥܘܪ̈ܝܬܐ ܣܓܝ ܪ̈ܘܪܒܬܐ ܝܿܗܒ ܿ ܘܬܘܒ ܕܝܢ ܐܦ ܗܪܝ ܡܩܒܠܢܘܬܐ ܕܡܘܗܒ̈ܬܐ ܕܡܢ ܐܠܗܐ . ܐܢ ܒܡܪܓܫܢܘܬܐ ܕܡܠܬܐ ܘܕܝܕܥܬܐ ܠܒܢ̈ܝ ܐܢܫܐ ܬܗܘܐ ܿ ܗܘܐ ܓܠܐ ܠܗܘܢ ܥܘܕܪܢܗܿ ܿ ܘܐܢ ܕܝܢ ܕܠܐ ܡܠܬܐ ܘܕܠܐ ܝܕܥܬܐ ܬܗܘܐ ܐܦܠܐ ܡܕܡ ܡܣܬܒܪܐ ܠܒܢ̈ܝ ܐܢܫܐ ܕܐܝܬܝܗ . ܐܢ ܗܟܝܠ ܒܡܪܓܫܢܘܬܐ ܕܡܠܬܐ ܡܩܒܠܝܢ ܐܢܚܢܢ ܗܿܢܝܢ ܐܝܟܢܐ ܕܐܦ ܐܝܕܥܬܐ ܕܒܘܣܡܼܗܝܢ ܡܦܫܩܢܝܬܐ ܘܡܬܪܓܡܢܝܬܐ ܬܗܘܐ ܠܢ ܒܡܠܬܐ ܗܟܝܠ ܐܦ ܗܿܘ ܡܕܡ ܕܫܿܘܐ ܠܢ ܠܢܦܫܢ ܡܬ݀ܬܪܝܢ ܐܢܚܢܢ ܘܣܓܝ ܒܘܠܝܬܐ ܗܼܢܝܢ ܓܝܪ ܕܒܡܠܬܐ ܡܬ݀ܓܠܐ ܘܡܬܢܗܪ ܝܘܬܪܢܗܝܢ ܠܗܿܢܝܢ ܐܢܫ ܒܠܥܕ ܡܠܬܐ ܠܐ ܗܘܐ ܫܿܘܐ ܠܗܝܢ . ܘܐܢ ܕܝܢ ܒܡܠܬܐ ܕܢܗܘܐ ܫܿܘܝܢ ܐܢܚܢܢ ܠܗܝܢ ܠܗܿܢܝܢ ܡܬܼܬܘܣܦܐ ܠܢ ܒܨܒܝܢܢ ܗܘ ܡܬܕܒܪܝܢ ܐܢܚܢܢ ܿ ܡܠܬܐ ܓܝܪ ܡܐ ܕܥܠܬ ܟܠܗ ܩܛܝܪܐ ܘܦܣܐ ܘܓܕܫܐ ܘܣܩܘܒܠܐ ܟܐܢܐܝܬ ܢܦܩ ܠܗ ܗܕܐ ܓܝܪ ܕܢܗܘܐ ܕܠܐ ܐܝܬܝܢ . ܗܐܕ ܠܐ ܗܘܐ ܒܒܛܝܠܘܬܐ ܗܝ ܕܗܿܢܘܢ ܕܗܼܘܘ ܿ ܒܓܘܐ ܓܝܪ ܫܘܝܐܝܬ 

<pb n="157"/>

ܐܝܬܝܗܿ ܗܕܐ ܡܢ ܒܪܘܝܐ ܠܟܠܢ . ܠܟ̈ܐܢܐ ܐܦ ܠܥ̈ܘܝܐ . ܘܕܗ݀ܘܝܢܢ ܕܝܢ ܙܕܩ ܗܘܐ ܕܡܠܬܐ ܘܝܕܥܬܐ ܢܩܢܐ ܿ ܘܐܢܚܢܢ ܠܢ ܡܕܡ ܕܫܿܘܐ ܠܥܒܘܕܢ ܢܬܬܓܪ ܿ ܘܗܼܝ ܗܕܐ ܒܗܿ ܒܥܣܩܘܬܐ ܡܬܘܣܦܐ ܠܢ . ܗܿܘ ܓܝܪ ܡܕܡ ܕܕܠܝܠܐ ܗܘ ܠܫܟܚܬܗ ܿ ܐܦ ܠܒܣܝܢܗ ܕܠܝܠ ܗܘ ܿ ܘܣܓܝ̈ܐܬܐ ܕܝܢ ܐܝܟ ܗܿܢܝܢ ܕܠܝܠܐܝܬ ܐܢܫ ܡܟܢܫ ܘܡܚܘܐ ܕܠܐ ܐܚܪܢܐܝܬ ܿ ܙܕܩ ܗܘܐ ܡܢ ܛܒܐ ܕܢܬܓܒܠ ܒܪ ܐܢܫܐ ܡܠܝܠܐ ܡܢ ܐܪܥܐ ܿ ܕܢܗܘܐ ܥܡܪܐ ܕܥܠܡܐ ܓܘܫܡܢܐ ܐܠܐ ܒܗܢܐ ܐܣܟܡܐ ܀ ܀ ܀
</p>
</div>
<div type="section" n="57">
<head type="editorial">57</head>
<p xml:lang="syr">

ܬܒܥܝܢ ܠܢ ܕܝܢ ܗܿܢܘܢ ܕܡܢ ܡܢܝ ܫܢܝܐ ܡܠܬܐ ܕܥܠ ܐܟܠ ܩܪܨܐ ܣܛܝܢܐ ܕܡܢܗ ܕܢܬܢܛܪܘܢ ܬܠܡܝܕܘܗ̈ܝ ܿ ܡܪܢ ܒܿܥܐ ܡܢ . ܐܒܘܗܝ ܕܥܠܘܗܝ ܐܦ ܡܠܬܢ ܐܫܬܘܕܝܬ ܩܕܡ ܩܠܝܠ ܕܬܦܢܐ ܦܬܓܡܐ ܘܡܣܪܚܝܢ ܠܢ ܥܠܝܗܿ ܕܗܕܐ ܐܦ ܐܚܪܢܐ ܦܘܢܝ ܦܬܓܡܐ ܕܦܪܘܩܢ ܝܬܝܪܐܝܬ ܕܝܢ ܠܗܿܝ ܕܐܡܿܪ ܕܗܫܐ ܕܝܢܗ ܗܘ ܕܥܠܡܐ ܗܢܐ . ܗܫܐ ܐܪܟܘܢܗ ܕܥܠܡܐ ܗܢܐ ܡܫܬܕܐ ܠܒܪ ܘܒܝܕ ܗܿܢܝܢ ܡܣܡ ܒܪܥܝܢܐ ܕܪܫܢܘܬܐ ܡܕܡ ܕܠܩܘܒܠܐ ܡܥܠܝܢ ܐܝܟ ܕܗܐ ܠܡ ܐܘܕܝ ܥܠ ܐܪܟܘܢܐ ܡܕܡ ܕܗܢܐ ܥܠܡܐ ܕܐܚܪܢܐ ܗܘ ܠܡ ܠܒܪ ܡܢ ܐܠܗܐ ܿ ܡܢܗܝܢ ܕܝܢ ܕܝܠܗܝܢ ܕܡ̈ܠܐ ܡܕܪܟܝܢ ܐܢܚܢܢ ܫܼܪܪܐ . ܕܗܿܢܝܢ ܕܐܬܐܡܼܪ ܀ ܀ ܀
</p>
</div>
<div type="section" n="58">
<head type="editorial">58</head>
<p xml:lang="syr">

ܬܘܒ ܕܝܢ ܠܘܩܕܡ ܢܬܒܩܐ ܘܢܬܒܝܢ ܕܕܐܝܢܐ ܥܠܡܐ ܩܿܪܐ ܠܗ . ܐܪܟܘܢܐ ܒܝܫܐ ܠܡܐ ܟܝ ܕܒܪ̈ܢܝܬܐ ܐܚܪ̈ܢܝܬܐ ܐܘ ܝܚܝܕܐܝܬ ܕܐܢܫܬܐ ܒܠܚܘܕ ܒܪ̈ܝܬܐ ܓܝܪ ܟܠܗܝܢ ܛܟܣܐ ܕܝܠܗܝܢ ܐܝܬ ܠܗܝܢ . ܘܠܐ ܡܬܘܡ ܡܢܗ ܕܗܢܐ ܐܦܝܫܝܢ . ܘܐܦ ܠܐ ܣܘܓܦܢܐ ܡܕܡ ܡܢ ܒܝܫܐ ܩܒܠܝܢ . ܐܝܟܢܐ ܕܢܥܒܪܢ ܢܡܘܣܗ ܿ ܕܥܒܘܕܗܝܢ ܘܠܓܡܪ ܐܦ ܠܐ ܡܬܙܝܥܢܘܬܗܝܢ ܒܫܘܠܛܢܗܝܢ ܐܝܬ ܠܗܝܢ ܐܠܐ ܒܚܘܪܩܢܗ ܕܒܪܘܝܗܝܢ ܠܒܝܟܢ ܘܡܩܘܝܢ ܒܗ ܡܢ ܥܠܡ ܒܟܠܙܒܢ ܘܪܘܟܒܐ ܘܛܟܣܐ ܕܐܠܗܐ ܒܗܝܢ ܡܟܪܙܢܿ ܘܐܦ ܡܠܬܐ ܕܝܢ ܕܟܬܒܐ ܐܡܿܪܐ . ܕܒܦܘܩܕܢܗ ܫܡܫܐ ܘܣܗܪܐ ܕܢܚ ܘܠܐ ܗܘܐ ܡܢ ܢܦܫܗܘܢ ܀ ܀ ܀
</p>
</div>
<div type="section" n="59">
<head type="editorial">59</head>
<p xml:lang="syr">

ܘܐܢ ܕܝܢ ܕܒܢ̈ܝ ܐܢܫܐ ܗܢܘܢ ܕܡܬܕܒܪܝܢ ܒܥܠܡܐ ܢܬܐܡܪ ܕܐܝܬܘܗܝ ܐܪܟܘܢܐ ܒܝܫܐ ܿ ܘܐܦܠܐ ܕܝܠܗܘܢ ܥܡܗ ܐܝܟܢܐ ܕܒܝܕ ܣܓܝ̈ܐܬܐ ܕܗܟܢܐ ܙܕܩ ܕܢܣܒܪ ܓܠܝܐܝܬ ܚܿܘܝܢܢ ܒܗ݀ ܒܡܠܬܐ ܗܼܘ ܕܝܢ ܡܪܢ ܟܕ ܡܡܠܠ ܥܡ ܐܒܘܗܝ ܥܡ ܬܠܡ̈ܝܕܘܗܝ ܐܡܿܪ ܕܠܐ ܒܿܥܢܐ ܕܬܣܒ ܐܢܘܢ ܡܢ ܥܠܡܐ . ܐܠܐ ܕܬܛܪ ܐܢܘܢ ܡܢ ܒܝܫܐ ܕܗܟܢܐ ܡܫܟܚܐ ܗܝ ܕܢܬܦܪܩ ܐܢܫ ܡܢ ܒܝܫܐ ܐܢ ܢܐܬܐ ܠܘܬ ܐܠܗܐ ܡܢ ܗܿܘ ܕܠܓܡܪ ܠܐ ܗܘܐ ܒܫܘܠܛܢܐ ܐܝܬܘܗܝ ܕܩܛܝܪܐ ܕܥܠܘܗܝ ܐܦ ܪܒܐ ܗܝ ܗܕܐ ܕܐܡܼܪ ܕܗܫܐ ܐܪܟܘܢܗ ܕܥܠܡܐ ܗܢܐ ܡܫܬܕܐ ܠܒܪ ܐܢ ܓܝܪ ܡܫܬܕܐ ܠܒܪ ܐܦܠܐ ܐܝܬܝܐ ܐܝܬܘܗܝ ܐܦ ܠܐ ܫܘܠܛܢܐ 

<pb n="158"/>

ܒܟܝܢܗ ܐܝܬ ܠܗ . ܐܠܐ ܒܝܕ ܡܪܚܘܬܐ ܒܝܫܬܐ ܐܨܛܢܥ ܠܗ ܗܕܐ ܒܐܝܢܐ ܕܝܢ ܐܣܟܡܐ ܡܫܬܕܐ ܠܒܪ ܝܘܚܢܢ ܡܥܡܕܢܐ ܩܿܕܡ ܐܡܼܪ ܕܗܐ ܐܡܪܗ ܕܐܠܗܐ ܗܐ ܡܢ ܕܫܩܠ ܚܛܝܬܗ ܕܥܠܡܐ . ܘܣܓܝ̈ܐܬܐ ܒܝܕ ܚܕܐ ܒܕܩ ܕܗܿܝ ܕܡܫܬܩܠܐ ܒܦܘܪܣܐ ܗܘ ܕܗܿܢܘܢܿ ܕܚܼܛܘ ܐܬܣܝܼܡܬ ܘܠܐ ܗܘܐ ܒܟܝܢܐ ܘܠܐ ܕܠܐ ܫܘܚܠܦ ܡܣܬܥܐܼ ܗܘܬ . ܕܒܢ̈ܝ ܐܢܫܐ ܕܝܢ ܗܿܢܘܢ ܗܘ ܚܿܛܝܢ ܡܒܕܩ ܣܘܥܪܢܗܘܢ ܘܬܘܒ ܕܒܝܕ ܚܛܝܬܐ ܗܘ ܒܝܼܫܐ ܒܡܛܥܝܢܘܬܐ ܐܥܼܠ ܫܘܠܛܢܗ ܠܘܩܒܠ ܒܢ̈ܝ ܐܢܫܐ ܟܕ ܐܠܗܐ ܕܝܢ ܐܦܣ ܡܛܠ ܥ̈ܠܠܬܐ ܐܝܠܝܢ ܕܐܢܚܢܢ ܐܡܪܢ ܐܢܚܢܢ ܠܗܝܢ ܿ ܟܕ ܡܬܢܣܒܐ ܗܟܝ ܚܛܝܬܐ . ܐܦ ܚܝܠܗ  ܕܗܿܘ ܕܒܛܘܥܝܝ ܫܠܝܛ ܗܘܐ ܐܫܬܪܝ ܗܘܐ ܠܗ ܿ ܘܒܗܢܐ ܐܣܟܡܐ ܐܫܬܕܝ ܠܒܪ ܿ ܠܐ ܗܘܐ ܠܕܘܟܐ ܐܠܐ ܒܫܪܝܐ ܕܫܘܠܛܢܐ ܕܛܪܘܢܘܬܗ ܟܕ ܦܬܟܪܘܬܐ ܢܬܟܣܐ ܘܛܘܥܝܝ ܘܟܠܗܿ ܬܫܡܫܬܐ ܕܕܝܘ̈ܐܿ ܒܝܫ̈ܐ ܡܬܒܣܝܐ ܘܕܝܢܐ ܗܿܘܐ ܗܘܐ ܕܚܛܝܬܐ ܕܡܬܕܒܪܐ ܗܘܬ ܒܥܠܡܐ ܘܐܪܟܘܢܐ ܕܚܛܝܬܗ ܕܥܠܡܐ ܡܫܬܕܐ ܗܘܬ ܠܒܪ ܀ ܀ ܀
</p>
</div>
<div type="section" n="60">
<head type="editorial">60</head>
<p xml:lang="syr">

ܣܿܗܕ ܗܟܝܠ ܗܼܘ ܫܘܚܠܦܗ ܕܥܡܪܬܐ . ܕܟܠܗܘܢ ܪ̈ܗܘܡܝܐ ܘܒܪ̈ܒܪܝܐ ܕܠܡܝܬܪܘܬܐ ܘܡܬܦܢܝܢܘܬܗܘܢ ܕܠܕܚܠܬ ܐܠܗܐ ܥܠ ܡܫܬܘܕܝܢܘܬܗ ܘܡܣܠܝܢܘܬܗ ܕܗܼܘ ܘܐܦ ܡܟܣܢܘܬܐ ܗܝ ܕܝܠܗ ܕܫܘܠܛܢܐ ܕܥܠܡܐ ܠܢܦܫܗ ܢܣܒ ܗܘܐ ܠܗ ܿ ܠܐ ܓܝܪ ܡܬܪܡܐ ܗܘܐ ܠܡܠܦܢܘܬܐܕܐܢܫܐ ܨܝ̈ܕܐ ܘܬܚܘܒ̈ܐ ܐܠܘ ܒܟܝܢܗ ܫܘܠܛܢܐ ܡܕܡ ܘܐܝܬܘܬܐ ܡܣܬܒܪܐ ܕܐܝܬ ܗܘܐ ܠܗ ܿ ܐܫܠܡ ܗܟܝ ܗܿܘ ܒܝܼܫܐ ܘܚܒܼ ܡܢ ܐܢܫܐ ܕܐܦ ܒܡܢܗܝܢ ܙܥܘܪ̈ܝܢ ܿ ܘܒܡܠܬܗܘܢ ܠܐ ܪܕܝܢ ܕܐܦ ܠܐ ܕܪܟ ܒܗ ܘܐܦܠܐ ܐܝܬܝܐ ܐܝܬܘܗܝ ܗܘܐ ܘܐܦܠܐ ܒܟܝܢܗ ܫܘܠܛܢܐ ܩܒܝܥ ܗܘܐ ܕܡܢ ܥܩܒܗ .ܘܡܢ ܥܩܪܗ ܕܠܝܠܐܝܬ ܐܬܙܝܥ ܘܐܫܬܕܝ ܐܟܘܢܐ ܗܟܝܠ ܕܒܨܒܝܢܗܘܢ . ܗܿܢܘܢ ܕܐܬܢܟܠ ܥܠܝܗܘܢ ܐܬܢܟܝܘ ܘܠܐ ܗܘܐ ܡܛܠ ܟܝܢܗܘܢ ܐܠܐ ܒܩܘܕܡܐ ܕܨܒܝܢܗܘܢ ܛܥܼܘ . ܗܟܢܐ ܘܐܦ ܗܿܘܼ ܕܢܟܼܠ ܐܢܘܢ ܒܨܒܝܢܗ ܐܨܛܢܼܥ ܡܛܠ ܒܝܫܘܬܗ ܛܘܥܝܝ ܠܘܩܒܠ ܒܢܝ̈ ܐܢܫܐ ܿ ܒܝܼܫܐ ܗܘ ܓܝܪ ܗܘ ܒܝܼܫܐ ܒܝܫܘܬܐ ܕܝܢ ܚܫܐ ܗܝ . ܕܪܥܢܐ ܘܥܩܬܐ ܐܘ ܚܡܬܐ ܕܚܐܦܐ ܐܝܬ ܠܗ ܡܣܓܦܢܐ ܠܘܩܒܠ ܗܿܢܘܢ ܕܡܬܙܝܥܐ ܥܠܝܗܘܢ ܿ ܕܡܛܠ ܗܕܐ ܠܝܬ ܡܕܡ ܕܒܟܝܢܗ ܒܝܼܫܐ ܗܘ ܐܢ ܓܝܪ ܝܿܕܥ ܗܘ ܡܕܡ ܕܥܒܕ ܒܨܒܝܢܗ ܗܘ ܐܝܬܘܗܝ ܒܝܼܫܐ ܿ ܘܐܢ ܕܝܢ ܠܐ ܝܿܕܥ ܐܡܝܢܐܝܬ ܠܐ ܗܘܐ ܒܝܫܐ ܗܘ ܿ ܐܝܟܢܐ ܕܝܢ ܐܦ ܡܬܒܐܫ ܐܢܫ ܟܕ ܠܐ ܝܿܕܥ ܡܢܐ ܥܿܒܕ ܐܢ ܠܒܝܫܘܬܐ ܡܬܒܥܝܐ ܐܦ ܨܢܥܬܐ ܡܕܡ ܘܐܦ ܢܟܠܐ ܘܐܦ ܡܛܥܝܢܘܬܐ ܐܝܟܢܐ ܕܢܚܦܐ ܙܒܢ̈ܬܐ ܣܓܝ̈ܐܬܐ ܠܗܿܘ ܡܕܡ ܕܡܣܓܦ ܒܐܣܟܡܐ ܕܥܘܕܪܢܐ ܐܝܟܢܐ ܕܒܠܐ ܡܪܓܫܢܘܬܐ ܢܬܩܒܠ 

<pb n="159"/>

ܘܢܚܒܠ ܘܐܝܟܐ ܕܝܢ ܢܣܡܝܘܗܝ ܠܢܟܠܐ ܘܠܡܛܥܝܢܘܬܐܘܠܛܘܥܝܝ ܿ ܐܠܐ ܒܠܚܘܕ ܠܘܬ ܗܿܘ ܕܢܬܒܐܫ ܕܠܝܬ ܠܗܝܢ ܕܘܟܬܐ ܠܗܠܝܢ ܒܪܥܝܢܗܘܒܚܘܫܒܗ ܕܛܒܐ ܐܢ ܗܟܝܠ ܗܘܼ ܒܝܼܫܐ ܐܡܝܢܐܝܬ ܐܦ ܢܟܝܠܐ ܗܘ ܐܦ ܡܛܥܝܢܐ ܗܘ ܘܡܫܟܚ ܕܢܬܟܣܐ ܘܢܛܫ ܒܡܫܝܚܢܘܬܗ ܒܗܿܢܝܢ ܕܢܿܟܠ ܘܡܿܟܐ ܿ ܓܠܝܐ ܗܝ ܕܝܿܕܥ ܗܘ ܢܦܫܗ ܿ ܘܐܦ ܠܗܿܘ ܕܠܗ ܢܿܟܠ ܿ ܘܝܿܕܥ ܗܘ ܐܦ ܗܿܘ ܡܕܡ ܕܡܥܕܪ ܘܐܦ ܗܿܘ ܡܕܡ ܕܡܣܓܦ ܘܐܦ ܛܒܬܐ ܘܐܦ ܒܝܫܬܐ . ܘܡܬܢܟܿܠ ܕܝܢ ܒܥܡܠܐ ܓܝܐܝܬ ܿ ܐܘ ܟܣܝܐܝܬ ܿ ܠܐ ܡܛܠ ܡܕܡ ܐܚܪܝܢ ܿ ܐܠܐ ܕܐܘ ܐܝܟ ܕܐܬܒܕܪ ܒܥܘܠܐ ܡܬܢܩܡ ܿ ܐܘ ܐܝܟ ܕܒܚܣܡܗ ܕܒܗܿܘ ܕܡܝܬܪ ܡܢܗ ܿ ܗܕܐ ܓܝܪ ܕܡܛܠ ܪܓܬܐ ܕܟܣܦܐ ܢܐܙܠ ܥܠܘܗܝ ܕܟܘܬܐ ܠܘܬ ܗܕܐ ܕܣܝܡܐ ܩܕܡܝܢ ܠܝܬ ܠܗ ܘܠܐ ܩܪܝܒܐ ܠܗ ܿ ܀ ܀ ܀
</p>
</div>
<div type="section" n="61">
<head type="editorial">61</head>
<p xml:lang="syr">

ܗܼܘ ܗܟܝ ܒܝܼܫܐ ܗܢܐ ܕܥܠܘܗܝ ܗܝ ܡܠܬܢ ܓܝܠܐ ܗܝ ܕܠܐ ܡܕܡ ܡܢ ܒܢ̈ܝ ܐܢܫܐ ܩܿܕܡ ܐܣܬܓܦ ܿ ܡܛܠ ܚܣܡܗ ܗܘ ܕܝܢ ܦܚ̈ܐ ܕܡܛܥܝܢܘܬܗ ܠܘܩܒܠ ܗܿܢܝܢ ܣܼܡ . ܕܪ̈ܓܝܓܬܐ ܘܟܠܗ ܛܘܥܝܝ ܕܠܘܩܒܠ ܐܠܗܐ ܐܝܟܢܐ ܕܒܢܝ̈ ܐܢܫܐ ܩܿܕܡ ܐܣܬܓܦ ܿ ܡܛܠ ܚܣܡܗ ܗܘ ܕܝܢܦܚ̈ܐ ܕܡܛܥܝܢܘܬܗ ܠܘܩܒܠ ܗܿܢܝܢ ܣܼܡ ܿ ܕܪ̈ܓܝܓܬܐ ܘܟܠܗ ܛܘܝܝ ܕܠܘܩܒܠ ܐܠܗܐ ܐܝܟܢܐ ܕܒܢܝ̈ ܐܢܫܐ ܗܿܢܘܢ ܕܒܦܓܪܐ ܚܝܝܢ ܠܐ ܢܬܢܨܚܘܢ ܛܒ ܡܢܗ ܩܕܡ ܐܠܗܐ ܿ ܘܥܫܝܢܢܐܝܬ . ܢܟܣܘܢܝܗܝ ܐܢ ܗܟܝܠ ܡܛܠ ܚܣܡܗ ܗܘܐ ܒܥܠܕܒܒܐ ܟܕ ܝܿܕ ܗܘܼ ܡܕܡ ܕܡܝܬܪ ܕܐܝܟܢܐ ܡܢܗ ܡܝܬܪ ܗܘ ܿ ܘܝܿܕܥ ܠܗܿܘ ܕܒܫܪܪܐ ܛܘܒܢܐ ܗܘ ܘܛܒܐ . ܕܡܛܠ ܗܕܐ ܚܣܡ ܒܗܿܢܝܢ ܗܘ ܡܬܒܐܫ ܠܘܐ ܒܟܝܢܗ ܀ ܀ ܀
</p>
</div>
<div type="section" n="62">
<head type="editorial">62</head>
<p xml:lang="syr">

ܠܐ ܗܟܝܠ ܐܝܬܘܗܝ ܒܐܝܬܘܬܐ ܡܕܡ ܒܝܫܬܐ ܗܘ ܒܝܼܫܐ ܗܢܐ . ܐܠܐ ܒܨܒܝܢܗ ܪܘܪܒܐܝܬ ܐܝܬܘܗܝ ܒܗ ܐܝܟܢܐ ܕܐܦ ܠܐ ܫܘܚܠܦܐ ܒܨܒܝܢܗ ܢܩܒܠ ܿ ܗܟܢܐ ܓܝܪ ܐܦ ܡܛܥܐ ܝܬܝܪܐܝܬ ܘܠܐ ܗܘܐ ܒܩܛܝܪܐ ܕܒܪ ܠܝܬ ܠܗ ܓܝܪ ܗܕܐ ܕܢܕܒܪ ܒܩܛܝܪܐ ܡܛܠ ܕܐܦܠܐ ܢܣܼܒ ܡܢ ܐܠܗܐ ܡܦܣܢܘܬܐ ܥܠ ܗܕܐ ܒܗܿܝ ܕܝܢ ܕܡܛܥܐ ܓܠܝܐܝܬ ܡܬܝܕܥ . ܕܐܝܟܢܐ ܐܦܠܐ ܗܘ ܒܩܛܝܪܐ ܒܟܝܢܗ ܐܝܬܘܗܝ ܒܗܕܐ ܀ ܀ ܀
</p>
</div>
<div type="section" n="63">
<head type="editorial">63</head>
<p xml:lang="syr">

ܓܠܝܐ ܗܝ ܗܟܝܠ ܕܐܝܟܢܐ ܐܦ ܗܢܼܐ ܫܦܝܪܐ ܒܟܝܢܗ ܡܢ ܐܠܗܐ ܗܘܐ . ܘܒܝܼܫܐ ܒܫܘܚܠܦܐ . ܒܨܒܝܢܗ ܗܘܐ ܿ ܡܛܠ ܓܝܪ ܕܟܠܗܘܢ ܡ̈ܠܝܠܐ ܒܩܛܝܪܐ ܕܟܝܢܐ ܠܐ ܐܣܝܪ̈ܝܢ ܐܠܐ ܒܚܐܪܘܬܐ ܡܢ ܐܠܗܐ ܐܬܝܼܩܪܘ ܕܗܟܢܐ ܒܨܒܝܢܗܘܢ ܣܓܕܬܗܘܢ ܠܥܒܘܕܗܘܢ ܢܩܪܒܘܢ ܿ ܐܝܬ ܠܗ ܗܟܝܠ ܗܕܐ ܿ ܕܗܼܘܐ ܡܗܘܐ ܡܢ ܐܠܗܐ ܗܕܐ ܕܝܢ ܕܗܟܢܐ ܢܗܐܘ ܡܢ ܢܦܫܗ ܗܝ ܘܗܕܐ ܕܝܢ ܕܒܟܝܢܗ ܐܝܬܘܗܝ ܫܦܝܪܐ ܐܝܟ ܥܒܼܕܐ ܕܐܠܗܐ ܢܫܡܥ ܡܢ ܦܪܘܩܢ ܕܐܿܡܪ ܕܚܿܙܐ ܗܘܝܬ ܠܗ ܠܣܛܢܐ ܕܢܦܼܠ ܐܝܟ ܒܪܩܐ ܡܢ ܫܡܝܐ . ܗܼܘ ܕܝܢ ܕܡܬܦܚܡ ܒܒܪܩܐ ܒܚܙܬܗ ܐܡܝܢܐܝܬ ܢܗܝܪܐ ܗܘ ܘܫܦܝܪܐ ܒܟܝܢܗ ܐܝܬܘܗܝ ܘܐܦ ܠܘܬ ܐܝܘܒ ܡܫܟܚ ܐܢܫ ܕܟܕ ܐܬܘ ܡ̈ܠܐܟܐ 

<pb n="160"/>

ܠܡܩܡ ܩܕܡ ܐܠܗܐ . ܘܐܦ ܣܛܢܐ ܩܼܡ ܒܝܢܬܗܘܢ ܘܕܒܪ ܓܢܣܗܘܢ ܗܘ ܒܟܝܢܗ ܐܬܼܐ ܘܒܨܒܝܢܗ ܕܝܢ ܦܪܝܼܫ ܗܼܘ ܡܢܗܘܢ ܿ ܐܠܐ ܘܐܦ ܟܕ ܫܐܠܗ ܐܠܗܐ ܫܼܡܥ ܐܝܟ ܚܝܠܗ ܠܗܿܘ ܕܠܐ ܡܬܚܙܐ ܘܦܢܝ ܦܬܓܼܡܐ ܘܠܐ ܦܪܝܼܫ ܒܟܝܢܗ ܘܒܓܢܣܗ ܡܢܡ̈ܠܐܟܐ ܘܐܦܠܐ ܡܢ ܫܘܥܒܕܗ ܕܗܿܘ ܕܥܒܕܗ ܢܦܝܩ ܿ ܒܡܓܪ̈ܬ ܪܘܚܐ ܕܝܢ ܕܒܡܗܡܝܢܘܬܐ ܕܕܝܢܐ ܡܟܬܪ ܒܒܘܐܫܗ ܿ ܘܠܐ ܛܥܝܐ ܠܗ ܕܒܐܝܢܐ ܫܘܠܡܐ ܘܚܪܬܐ ܡܬܠܒܟܐ ܘܡܬܒܛܠܐ ܒܝܫܘܬܗܿ ܀ ܀ ܀
</p>
</div>
<div type="section" n="64">
<head type="editorial">64</head>
<p xml:lang="syr">

ܒܪܫܥܬܗ ܓܝܪ ܗܿܢܘܢ ܕܝܘ̈ܐ ܐܡܪܝܢ ܗܘܘ ܠܡܪܢ ܕܐܬܼܝܬ ܩܕܡ ܙܒܢܐ ܕܬܫܩܢܝ ܿ ܘܗܕܐ ܕܡܫܬܢܩܝܢ ܝܿܕܥܝܢ ܗܘܘ ܘܥܠ ܕܐܬܼܝܬ ܩܕܡ ܙܒܢܐ ܕܬܫܩܢܝ ܿ ܘܗܕܐ ܡܫܬܢܩܝܢ ܝܿܕܥܝܢ ܗܘܘ ܘܥܠ ܗܘ ܕܝܢ ܙܒܢܐ ܡܫܬܐܠܝܢ ܗܘܘ ܿ ܕܠܐ ܗܘܐ ܗܘܼܝܘ ܿ ܐܠܐ ܘܐܦ ܗܕܐ ܐܡܪܝܢ . ܗܘܘ ܕܝܿܕܥܝܢ ܐܢܚܢܢ ܠܟ ܡܿܢ ܐܢܬ ܿ ܕܡܩܕܫܗ ܐܢܬ ܕܐܠܗܐ ܿ ܘܐܦ ܒܝܕ ܗܕܐ ܒܡܕܩܝܢ ܗܘܘ ܿ ܕܐܝܟܢܐ ܠܐ ܗܘܐ ܒܠܐ ܝܕܥܬܐ . ܡܕܡ ܘܒܒܝܫܘܬܐ ܕܝܢܐ ܡܬܒܐܫܝܢ ܗܘܘ ܝܘܕܥܘ ܗܟܝܠ ܠܛܒܐ ܕܠܐ ܡܫܟܚܝܢ ܗܘܘ ܕܢܕܥܘܢܝܗܝ ܐܠܘ ܠܐ ܕܒܟܝܢܗܘܢ ܫܦܝܪ̈ܐ ܐܝܬܝܗܘܢ ܗܘܐ ܘܐܦ ܠܐ ܐܝܟ ܕܠܪܫܢܘܬܿܐ ܐܝܬܝܐ ܕܠܩܘܒܠܐ ܡܕܡ ܡܫܡܫܝܢ ܗܘܘ ܿ ܘܡܢ ܡܫܬܡܥܢܘܬܗ ܣܛܘܼ ܠܘܬ ܗܿܘ ܕܠܐ ܡܫܥܒܕܝܢ ܗܘܘ ܠܗ ܒܟܝܢܗܘܢ ܡܫܟܚܐ ܓܝܪ ܕܢܚܙܐ ܐܢܘܢ ܠܗܘܢ ܠܗܠܝܢ ܕܠܐ ܒܠܚܘܕ ܡܬܪܗܒܝܢ ܗܘܘ ܘܡܬܙܝܥܝܢ ܗܘܘ ܡܢ ܦܘܩܕܢܗ ܕܡܪܢ ܐܠܼܐ ܕܒܪܫܥܬܗ ܥܿܪܩܝܢ ܗܘܘ ܘܡܿܬܛܪܕܝܢ ܗܘܘ ܿ ܘܥܘܡܪܗܘܢ ܕܙܒܢܐ ܣܓܝܐܐ ܿ ܘܕܘܟܝ̈ܬܗܘܢ ܡܪܦܝܢ ܗܘܘ ܒܦܘܩܕܢܗ ܕܝܠܗ ܿ ܗܿܢܝܢ ܗܟܝܠ ܕܝܘ̈ܐ ܕܐܦ ܝܕܥܘܗܝ ܡܠܪܢ ܘܡܠܠܘ ܥܡܗ ܘܐܫܬܡܥܘ ܠܗ ܘܐܬܛܪܕܘ ܡܢܗ ܐܝܟܢܐ ܢܣܬܒܪܘܢ ܕܡܝܐܝܬ ܕܠܪܫܢܘܬܐ ܐܝܬܝܐ ܘܐܬܛܪܕܘ ܡܢܗ ܐܝܟܢܐ ܢܣܬܒܪܘܢ ܕܡܝܐܝܬ ܕܠܪܫܢܘܬܐ ܐܝܬܝܐ ܘܐܬܛܪܕܘ ܡܢܗ ܐܝܟܢܐ ܢܣܬܒܪܘܢ ܕܡܝܐܝ ܕܠܪܫܢܘܬܐ ܐܝܬܝܐ ܡܕܡ ܕܠܩܘܒܠܐ ܫܠܡܝܢ ܿ ܓܠܝܐܝܬ ܓܝܪ ܒܝܕ ܗܿܢܝܢ ܟܠܗܝܢ ܐܬܚܼܙܝܘ ܕܐܝܟܢܐ ܬܚܝܬ ܐܝܕܐ ܕܚܕ ܒܠܚܘܕܘܗܝ ܐܝܬܝܐ ܐܠܗܐ ܐܝܬܝܗܘܢ ܘܒܡܣܡ ܒܪܝܫܐ ܝܿܗܒܝܢ ܕܒܝܫܘܬܐ ܕܒܨܒܝܢܗܘܢ ܕܠܐ ܓܠܝܐܝܬ ܐܦ ܐܘܕܝܘ ܕܡܣܟܝܢ ܀ ܀ ܀
</p>
</div>
<div type="section" n="65">
<head type="editorial">65</head>
<p xml:lang="syr">

ܐܠܐ ܕܝܢ ܘܐܦ ܗܼܘ ܪܫܗܘܢ ܕܗܿܢܝܢ ܐܟܠ ܩܪܨܐ ܣܛܢܐ ܡܢܣܐ ܠܗ ܠܡܪܢ ܒܐܘܢܓܠܝܘܢ ܩܕܡ ܕܚܬܝܬܐܝܬ ܝܕܥ ܕܐܢ ܗܘܼܝܘ ܐܝܬܘܗܝ ܗܘܿ ܕܡܣܬܒܪ ܗܘܐ ܕܐܬܐ ܐܝܟ ܢܒܝܘܬܐ ܥܬܝܩܬܐ ܘܡܠܠ ܥܡܗ ܿ ܘܢܘܓܪܐ ܗܘܐ ܥܡ ܡܪܝܢ ܘܡܩܿܪܒ ܠܗ ܡܠܬܐ ܘܡܩܒܠ ܡܢܗ ܘܡܬܥܗܕ ܡ̈ܠܐ ܕܐܠܗܐ . ܘܡܣܪܚ ܡܢ ܕܝܬܩܐ ܥܬܝܩܬܐ ܣܗܕܘ̈ܬܐ ܟܕ ܡܘܕܐ ܕܡ̈ܠܐ ܐܠܗ̈ܝܬܐ ܐܝܬܝܗܝܢ ܠܘܩܒܠ ܡܢܝ ܫܢܝܐ ܒܛܘܥܝܝ ܕܝܢ ܗܘܼ ܗܢܐ ܫܓܝܐ ܐܦ ܡܫܬܘܕܐ ܠܡܪܢ ܒܕܓܠܘܬܐ . ܗܿܢܘܢ ܕܠܝܬ ܠܗ ܥܠܝܗܘ ܢܫܘܠܛܢܐ ܗܟܢܐ ܗܟܝܠ ܐܦ ܗܘ ܥܢܝܢܐ ܿ ܘܗܕܐ ܕܢܫܟܚ ܕܢܬܩܪܒ ܠܒܪܗ ܕܐܠܗܐ ܘܕܢܡܒܠܠ ܥܡܗ ܿ ܥܠܘܝܗ ܕܟܝܢܗ ܡܘܕܝܐ ܘܣܗܕܐ ܕܝܠܗ ܕܣܛܢܐ ܘܠܨܒܝܢܗ ܕܒܝܼܫܐ ܗܘ ܡܟܣܐ ܘܡܚܘܝܐ ܀ ܀ ܀
</p>
</div>
<div type="section" n="66">
<head type="editorial">66</head>
<p xml:lang="syr">

ܘܬܘܒ ܕܝܢ ܘܐܦ

<pb n="161"/>

ܗܼܘ ܫܡܗ ܕܒܟܬܒܐ ܕܐܟܠ ܩܪܨܐ ܡܒܕܩ ܥܠ ܟܝܢܗ ܕܪܚܝܩ ܗܘ ܡܢ ܒܝܫܬܐ ܿ ܘܨܒܝܢܗ ܗܘ ܕܝܢ ܢܟܝܠܐ ܕܢܐܟܘܠ ܓܝܪ ܩܪ̈ܨܘܗܝ ܕܒܪ ܐܢܫܐ ܐܫܝܚ ܗܘ ܗܢܐ ܠܘܬ ܐܠܗܐ ܘܒܥܠܕܒܒܘܬܐ ܡܕܡ ܒܝܕ ܗܢܝܢ ܕܡܠܟ ܡܥܬܕ ܠܒܪ ܐܢܫܐ ܠܘܬ ܥܒܘܕܗ ܿ ܘܐܟܠ ܩܪܨܐ ܡܢ ܣܘܥܪܢܗ ܐܬܩܪܼܝ ܒܗ݀ܝ ܕܨܒܝܢܐܿ ܢܟܝܠ ܐܥܠ ܕܒܝܕܥܬܗ ܘܒܚܘܫܒܗ ܒܨܒܝܢܗ ܚܣܼܡ . ܐܝܟܢܐ ܕܐܦܠܐ ܠܓܡܪ ܐܡܝܢܐܝܬ ܬܬܚܙܐ ܐܝܬܘܬܐ ܕܠܩܘܒܠܐ ܡܕܡ ܒܝܫܬܐ ܕܥܡ ܐܠܗܐ ܡܬܟܬܫܐ ܐܝܟ ܐܝܬܝܐ ܠܐ ܣܿܥܪ ܕܝܢ ܗܘ ܗܢܐ ܘܐܦܠܐ ܡܕܡ ܿ ܐܠܐ ܐܢ ܐܦܣ ܐܠܗܐ ܡܥܕܪܢܐ ܕܝܢ ܕܠܐ ܒܨܒܝܢܗ ܡܪܦܝ ܡܢܗ ܕܝܗ ܕܥܒܘܕܗ ܠܡܒܕܒܪܢܘܬܐ ܦ ܒܢ̈ܝ ܐܢܫܐ ܥܡ ܐܚܪ̈ܢܝܬܐ ܣܓܝ̈ܐܬܐ ܡ̈ܠܐ ܕܥܠܘܗܝ ܕܗܢܐ ܠܒܪ ܐܢܫܐ ܓܝܪ ܡܠܝܠܐ ܐܠܨܐܝܬ ܡܬܒܥܐ ܗܘܐ ܒܥܠ ܕܪܐ ܠܢܨܚ̈ܢܐ ܕܐܝܼܓܘܢ̈ܘܗܝ ܗܼܘ ܓܝܪ ܡܢ ܗܝܕܝܢ ܥܕܡܐ ܠܗܫܐ ܚܿܣܡ ܒܗ ܿ ܡܛܠ ܐܠܗܐ . ܗܼܘ ܕܝܢ ܐܠܗܐ ܐܗܡܝ ܠܗ ܕܒܝܕܥܬܗ ܡܩܕܡܬܐ ܝܕܥ ܡܦܩܢܗܿ ܕܨܒܝܘܬܐ ܘܒܪ ܐܢܫܐ ܕܝܢ ܡܣܝܒܪ ܒܢܘܦܩܗ ܿ ܘܒܒܩܝܗ ܘܗܼܘܐ ܐܝܓܘܢܗ ܕܬܕܡܘܪܬܐ ܕܐܠܗܐ ܓܠܝܐܝܬ ܣܡܗ ܠܐܝܓܘܢܐ . ܕܐܢ ܒܪ ܐܢܫܐ ܒܦܓܪܐ ܙ݀ܟܐ ܠܗܿܘ ܕܡܢ ܦܓܪܐ ܦܠܝܛ ܗܘ ܿ ܕܗܼܝ ܗܕܐ ܐܠܘ ܒܗܢܐ ܐܣܟܡܐ ܠܐ ܗܘܬ ܕܗܼܘ ܐܟܠ ܩܪܨܐ ܗܕܐ ܡܦܣܢܘܬܐ ܡܢ ܐܠܗܐ ܢܣܒ . ܚܘܣܪܢܐ ܣܓܝܐܐ ܒܢ̈ܝ ܐܢܫܐ ܡܣܝܒܪܝܢ ܗܘܘ ܕܓܠܝܙܝܢ ܗܘܘ ܡܢ ܗܿܘ ܕܒܩܐ ܘܡܢܦܩ ܠܗܘܢ ܠܘܬ ܢܨܚ̈ܢܐ ܟܠܗܝܢ ܓܝܪ ܗܿܢܝܢ ܕܠܐܠܗܐ ܕܗܿܘ ܒܝܕ ܢܦܫܗ ܠܐ ܝܐܝܐ ܕܢܙܣܥ ܠܢܘܦܩܐ ܕܗܿܢܘܢ ܕܒܢܦ̈ܫܬܗܘܢ ܚܠܝ̈ܨܐ ܐܢܘܢ ܗܢܼܝܢ ܗܿܢܝܢ ܡܙܝܥ ܗܘ ܒܝܼܫܐ ܿ ܘܡܥܕܪܢܐ ܕܠܐ ܒܨܒܝܢܗ ܡܬܚܙܐ ܕܗܿܢܘܢ ܕܡܢܗ ܡܬܢܦܩܝܢ ܐܝܟܢܐ ܕܬܗܘܐ ܬܡܝܗܐ ܡܕܒܪܢܘܬܗ ܕܐܠܗܐ ܡܫܡܫ ܓܝܪ ܗܼܘ ܒܝܫܐ ܕܠܐ ܒܨܒܝܢܗ ܠܨܒܝܢܗ ܿ ܕܐܠܗܐ ܒܢܨܚ̈ܢܐ ܕܒܢ̈ ܐܢܫܐ ܀ ܀ ܀
</p>
</div>
<div type="section" n="67">
<head type="editorial">67</head>
<p xml:lang="syr">

ܘܗܟܢܐ ܕܝܢ ܐܠܗܐ ܠܪܥܝܢܗܘܢ ܕܛܪ̈ܘܢܐ ܕܗܼܢܘܢ ܡܢ ܢܦܫܗܘܢ ܓܼܒܘ ܠܗܘܢ ܗܕܐ ܿ ܠܐ ܡܓܪܓ ܗܢܐ ܠܘܬ ܪܕܘܦܝܐ ܕܠܘܩܒܠ ܕܚ̈ܠܘܗܝ ܿ ܡܛܠ ܕܐܦܠܐ ܝܿܐܝܐ ܠܗ ܕܢܣܥܘܪ ܐܝܟ ܗܿܢܝܢ ܠܢܨܚܢܐ ܕܐܚܪ̈ܢܐ ܿ ܗܼܘ ܕܝܢ ܒܝܼܫܐ ܡܢ ܥ̈ܠܠܬܐ ܕܝܠܗܘܢ ܕܒܨܒܝܢܐ ܕܚܐܪܘܬܗܘܢ ܫܿܓܪ ܘܡܓܪܓ ܠܗܢܘܢ ܕܡܫܟܚܝܢ ܕܢܪܕܦܘܢ ܘܣܓܝ̈ܐܐܟܠܠ ܒܡܘܕܝܢܘܬܐ ܘܒܣܗܕܘܬܐ ܘܫܕܪ ܠܐܠܗܐ ܕܣܡܗ ܠܐܝܓܘܢܐ ܘܗܼܘ ܕܝܢ ܐܠܗܐ ܐܦܼܣ ܕܝܕܥ ܥܘܕܪܢܐ ܕܡܦܩܢܗܝܢ ܕܨ̈ܒܘܬܐ . ܘܡܢܐ ܕܝܢ ܢܐܡܪ ܠܚܣܡܿܗܘܢ ܓܝܪ ܕܝܗܘܕ̈ܝܐ ܕܒܨܒܝܢܗܘܢ ܐܠܘ ܠܐ ܐܘܣܦ ܓܪܓܗ ܗܼܘ ܒܝܼܫܐ ܠܘܩܒܠ ܡܪܢ ܕܗܼܘ ܢܦܫܗ ܒܨܒܝܢܗ ܐܫܠܡ ܠܨܒܝܢܗܘܢ ܕܗܿܢܘܢܿܐܝܟܢܐ ܥܠܡܐ ܟܠܗ ܒܦܘܪܩܢܐ ܕܡܢ ܗܢܐ ܡܬܒܣܡ ܗܘܐ ܙܕܩ ܓܝܪ ܕܢܕܥ ܕܫܘܪܝܗܿ ܕܡܪܚܘܬܐ ܒܪܥܝܢܐ 

<pb n="162"/>

ܘܒܚܘܫܒܐ ܗܘ ܒܝܼܫܐ ܠܐ ܡܬܩܢ ܿ ܠܐ ܓܝܪ ܡܫܟܚ ܠܚܐܦܐ ܕܝܢ ܕܒܨܒܝܢܐ ܫܿܓܪ ܘܡܓܪܓ ܘܠܡܕܒܪܢܘܬܐ ܕܐܠܗܐ ܕܠܐ ܒܨܒܝܢܗ ܡܫܡܫ ܘܠܐ ܫܿܘܐ ܠܓܡܪ ܠܩܘܒܠ ܛܝܒܘܬܐ ܡܛܠ ܡܦܩܢܗܝܢ ܕܨ̈ܒܘܬܐ ܗܿܢܝܢ ܕܡܗ ܡܬܬܩܢܢ ܕܥܘܕܪܢܐ ܐܝܬܝܗܝܢ ܒܡܕܒܪܢܘܬܐ ܕܐܠܗܐ ܿ ܗܿܘ ܓܝܪ ܡܬܒܐܫ ܘܐܠܗܐ ܬܡܝܗܐܝܬ ܒܬܕܡܘܪܬܐ ܡܬܚܫܚ ܒܒܝܫܘܬܗ ܠܡܕܒܪܢܘܬܐ ܕܨ̈ܒܘܬܐ ܪܘܪ̈ܒܬܐ ܀ ܀ ܀
</p>
</div>
<div type="section" n="68">
<head type="editorial">68</head>
<p xml:lang="syr">

ܘܐܦܠܐ ܗܟܝܠ ܡܛܠ ܗܿܢܝܢ ܡܪܕܘܬܗ ܡܬܚܙܝܐ ܕܡܩܒܠܐ ܥܠ ܐܠܗܐ ܕܒܗ ܐܦ ܒܝܫܘܬܗ ܪܫܬܐ ܐܝܬܝܗ ܠܗ ܿ ܠܐ ܓܝܪ ܚܣܪܝܢ ܗܘܘ ܠܗ ܐܣܟ̈ܡܐ ܐܚܪ̈ܢܐ ܐܝܠܝܢ ܕܝܐܝܢ ܠܗ ܠܐܠܗܐ ܕܒܗܘܢ ܢܬܢܦܩܘܢ ܠܕܚܠܬܐ ܕܝܠܗ ܿ ܘܠܡܝܬܪܘܬܐ ܗܿܢܘܢ ܕܠܗ ܢܦܫܗܘܢ ܡܿܓܥܠܝܢ ܡܕܒܪܢܘܬܗ ܕܝܢ ܚܟܝܡܬܗ ܒܟܠ ܕܐܠܗܐ ܕܥܠ ܿ ܐܟܠ ܩܪܨܐ ܕܬܕܡܘܪܬܐ ܗܝ ܗܕܐ ܿ ܕܠܗ ܠܗܢܐ ܒܝܫܐ ܐܪܦܝ ܕܒܨܒܝܢܗ ܗܘܐ ܗܟܢܐ ܟܕ ܡܫܟܚ ܗܘܐ ܕܐܦ ܡܢ ܫܘܪܝܐ ܡܬܟܣܗ ܘܫܢܬܩܗ ܿ ܒܒܫܘܬܗ ܕܗܼܘ ܬܡܝܗܐܝܬ ܠܬܚܘܝܬܐ ܕܛܒܘܬܗ ܡܬܚܫܚ ܀ ܀ ܀
</p>
</div>
<div type="section" n="69">
<head type="editorial">69</head>
<p xml:lang="syr">

ܘܐܢ ܕܝܢ ܐܢܫ ܣܓܝܐܘܬܐ ܕܗܿܢܘܢ ܒܢܗܝ ܐܢܫܐ ܕܡܙܕܟܝܢ ܢܚܘܐ ܘܢܥܕܘܠ ܘܢܒܐܫ ܠܡܕܒܪܢܘܬܐ ܢܐܠܦ ܕܐܝܟܐܢ ܣܓܝ̈ܐܐ ܐܦܠܐ ܡܢ ܫܘܪܝܐ ܒܬܟܬܘܫ̈ܐ ܚܿܝܒܝܢ ܿ ܘܐܦܠܐ ܡܢ ܩܕܝܬܐ ܠܩܘܒܠܗ ܩܿܝܡܝܢ ܘܡܫܠܡܝܢ ܘܠܚܪܬܐ ܠܘܩܒܠ ܨܢܥܬܗ ܕܐܟܠ ܩܪܨܐ ܕܢܚܡܣܢܘܢ ܠܐ ܡܫܟܚܝܢ ܐܠܐ ܒܨܒܝܢܐ ܕܢܦܫܗܘܢ ܠܘܬ ܣܘܥܪ̈ܢܐ ܕܥܘܠܐ ܩܪܒܝܢ ܿ ܐܦ ܒܠܥܕ ܡܠܟܗ ܕܗܿܘ ܿ ܠܣܓܝ̈ܐܐ ܓܝܪ ܗܿܢܘܢ ܕܠܐ ܗܘܐ ܒܚܝܪܐ ܗܘ ܨܒܝܢܗܘܢ ܣܦܩ ܐܦ ܚܘܬܚܬܗ ܕܟܝܢܐ ܕܠܪ̈ܓܝܓܬܐ ܢܩܪܒ ܠܡܟܣܢܘܬܐ ܕܨܒܝܢܗܘܢ ܕܒܟܠܗ݀ ܚܛܝܬܐ ܕܐܦ ܒܠܥܕ ܡܢ ܒܝܫܐ ܠܓܡܪ . ܠܐ ܡܨܛܒܝܢ ܒܛܒ̈ܬܐ ܘܦܠܐ ܟܐܢܐ ܗܕܐ ܕܠܗܿܘ ܢܚܫܘܒ ܚܛܗ̈ܐ ܕܗܿܢܝܢ ܕܒܕܘܒܪ̈ܐ ܒܝܫ̈ܐ ܩܿܕܡܘ ܐܬܬܚܕܘ ܀ ܀ ܀
</p>
</div>
<div type="section" n="70">
<head type="editorial">70</head>
<p xml:lang="syr">

ܠܗܿܢܘܢ ܕܝܢ ܕܒܕܚܠܬ ܐܠܗܐ ܡܬܓܒܪܝܢ ܿ ܣܿܐܡ ܥܠܝܗܘܢ ܐܦ ܒܝܫܐ ܡܛܠ ܚܣܡܗ ܿ ܘܢܿܟܠ ܠܗܘܢ ܒܣܒܪܐ ܕܙܟܬܘܐ ܘܡܢܦܩ ܘܒܚܪ ܠܗ ܠܨܒܝܢܗܘܢ . ܡܦܣ ܕܝܢ ܗܕܐ ܐܠܗܐ ܐܝܟܢܐ ܕܐܦ ܒܝܕ ܡܣܝܒܪܢܘܬܐ ܕܙ̈ܘܥܐ ܘܒܟܝܢܐ ܕܝܠܗܘܢ ܘܒܝܕ ܥܝܪܘܬܗܘܢ ܕܠܘܩܒܠ ܢܟ̈ܠܘܗܝ ܕܒܝܼܫܐ ܐܢܘܢ ܕܕܚܠܬ ܐܠܗܢܐ ܿ ܪ̈ܘܪܒܝܢ ܐܢܘܢ ܓܝܪ ܘܠܐܠܗܐ ܫܿܘܝܢ ܕܫܢ̈ܐ ܘܙܟܘ̈ܬܐ ܘܟ̈ܠܝܠܐ ܕܢܛܝܪܝܢ ܠܗܘܢ ܕܡܛܠ ܗܕܐ ܠܝܓܘ̈ܢܐ ܪ̈ܘܪܒܐ ܟܐܢܐܝܬ ܢܚܼܬܘ ܿ ܕܠܗܘܢ ܠܗܠܝܢ ܢܫܘܘܢ ܘܠܐ ܗܘܬ ܙܥܘܪܝܐ ܬܕܡܘܪܬܐ ܕܥܠ ܗܿܢܘܢ ܕܙܟܝܢ . ܘܐܦܠܐ ܕܥܘܠܐ ܗܝ ܡܕܒܪܢܘܬܐ ܕܥܠ ܗܿܢܘܢ ܕܐܦܠܐ ܡܢ ܫܘܪܝܐ ܝܗܼܒܘ ܢܦܫܗܘܢ ܠܐܝܓܘܢܐ ܗܕܐ ܓܝܪ ܕܥܠ ܗܿܢܘܢ ܕܒܝܘܬܪܢܐ ܚܣܼܡܘ ܠܘܬܢ ܢܦܫܗܘܢ ܘܥܠ ܐܟܠ ܩܪܨܐ ܕܪܡܐ ܗܝ ܡܢ ܟܘܠܗܿ

<pb n="163"/>

ܡܠܬܐ ܐܢܫܝܬܐ ܿ ܘܥܠ ܗܿܢܘܢ ܕܣܘܓܦܢܐ ܡܢ ܗܕܐ ܕܠܐ ܨܒܼܘ ܕܢܩܪܒܘܢ ܠܛܒ̈ܬܐ ݂ ܐܘ ܕܣܓܝ ܒܝܫܐܝܬ ܨܒܼܘ ܕܢܚܘܒܘܢ ܗܼܝ ܗܕܐ ܠܗ ܠܕܝܢܐ ܢܬܠܝܗܿ ܠܐ ܗܘܐ ܓܝܪ ܕܝܠܢ ܗܝ ܗܕܐ ܕܢܦܣܘܩ ܘܢܓܙܘܪ ܥܠ ܗܿܢܝܢ . ܕܠܗ ܫܦܪܢ ܘܐܠܘ ܕܝܢ ܡܛܠ ܣܓܝ̈ܐܐ ܓܕܫܐ ܗܘܬ ܕܐܦܠܐ ܙܥܘܪ̈ܐ ܢܙܟܘܢܿ ܟܐܢܘܬܗܿ ܕܡܕܒܪܢܘܬܐ ܡܬܚܒܠܐ ܗܘܬ ܠܗܿ ܿ ܕܐܢ ܡܛܠ ܐܚܪ̈ܢܐ ܕܐܦܠܐ ܡܢ ܫܘܪܝܐ ܨܒܼܘ ܕܢܩܪܒܘܢ ܐܦ ܗܿܢܘܢ ܕܨܒܝܢ ܘܚܕܝܝܢ ܒܐܝܓܘܢܐ ܢܬܟܠܘܢ ܡܢܗܘܢ ܠܐܠܗܐ ܓܝܪ ܒܟܠܙܒܢ . ܘܡܢ ܩܕܝܡ ܨ̈ܒܝܢܐ ܕܟܠ ܐܢܫ ܓܠܝܢ ܐܢܘܢ ܘܠܓܡܪ ܠܐ ܣܢܝܩ ܥܠ ܢܣܝܢܐ ܕܢܬܒܩܐ ܘܢܐܠܦ ܠܐܢܫ ܐܢܫ ܐܦܣ ܕܝܢܝ ܠܒܝܫܐ ܕܢܥܠ ܠܙܕܝܩ̈ܐ ܠܢܘܦܩܐ ܘܠܒܘܚܪܢܐ ܕܣܘܥܪ̈ܢܐ ܕܡܣܝܒܪܢܘܬܐ ܿ ܡܛܠ ܕܠܐ ܒܠܚܘܕ ܠܝܕܥܬܗ ܡܩܪܒܡܬܐ ܢܗܘܘܢ ܓܠܝܢ ܨܒܝ̈ܢܝܗܘܢ ܿ ܐܠܐ ܕܐܦ ܡܢܗ ܕܝܠܗ ܕܣܘܥܪܢܐ ܢܬܢܨܚܘܢ ܘܢܐܪܒܘܢ ܕܘܕܠܐ ܗܘܐ ܐܝܟ ܕܒܛܝܒܘܬܐ ܪܚܡ ܐܢܘܢ ܒܝܕ ܡܣܝܒܪܢܘܬܗܘܢ ܒܥܒ̈ܕܐ ܢܚܘܘܢ ܀ ܀ ܀
</p>
</div>
<div type="section" n="71">
<head type="editorial">71</head>
<p xml:lang="syr">

ܐܝܟܢܐ ܓܝܪ ܕܐܣܝܐ ܠܐ ܗܘܬ ܒܚܙܬܐ ܕܐܘܡܢܘܬܗ ܡܼܬܢܨܚ ܘܝܪܒ ܐܠܐ ܒܗ ܒܣܘܥܪܢܐ ܗܼܟܢܐ ܐܦ ܙܕܝܩ̈ܐ ܠܐ ܒܠܚܘܕ ܒܗ ܒܨܒܝܢܗ ܐܠܐ ܐܦ ܒܢܣܝܢܐ ܕܡܣܝܒܪܢܘܬܗ ܡܝܩܪܐ ܐܠܨܐܝܬ ܡܬܚܙܐ ܘܐܡܝܢܐܝܬ ܗܕܐ ܗܝ ܒܠܚܘܕ ܙܕܝܩܘܬܐ ܘܡܝܬܪܘܬܐ ܕܒܡܣܝܒܪܢܘܬܐ ܢܗܘܐ ܒܢܣܝܢܐ ܠܢܘܦܩܐ ܘܠܒܘܚܪܢܐ ܟܠܗ ܿ ܕܢܣܝܘ̈ܢܐܢ ܕܗܿܢܝܢ ܕܒܝܢ ܡܟܢܢ . ܘܕܗܿܢܝܢ ܕܡܢ ܠܒܪ ܐܬܝܢ ܥܠܝܢ ܀ ܀ ܀
</p>
</div>
<div type="section" n="72">
<head type="editorial">72</head>
<p xml:lang="syr">

ܗܟܢܐ ܗܟܝܠ ܚܠܦ ܒܢ̈ܝ ܐܢܫܐ ܗܼܘ ܒܼܝܫܐ ܡܬܕܒܪ ܘܡܩܘܐ ܕܝܢ ܐܦ ܐܚܪܢܐܝܬ ܩܕܡ ܡܣܡ ܒܪܫܗ ܕܟܕ ܝܿܕܥ ܐܝܬܘܗܝ ܬܘܒ ܒܡܣܡ ܒܪܝܫܐ ܕܡܬܢܨܚܝܢ ܘܡܬܟܠܠܝܢ ܕܚ̈ܠܐ ܕܐܠܗܐ ܠܩܘܒܠܗ ܿ ܘܚܣܕܐ ܪܒܐ ܡܣܝܒܪ ܠܐ ܓܝܪ ܫܘܐ ܕܪܐ ܘܬܟܬܘܫܐ ܗܢܐ ܕܒܪ ܐܢܫܐ ܕܠܘܩܒܠ ܒܥܠܕܪܐ ܕܐܝܟ ܗܢܐ . ܗܼܘ ܓܝܪ ܒܝܕ ܗܢܘܢ ܕܒܢ̈ܝ ܨܒܝܢܗ ܐܢܘܢ ܠܐ ܡܕܡ ܠܬܫܒܘܬܚܐ ܡܩܒܠ ܿ ܐܠܐ ܒܠܚܘܕ ܫܘܬܦ̈ܐ ܐܝܬܝܗܘܢ ܠܗ ܠܒܘܝܐܐ ܕܣܒܪܗ ܒܝܫܐ ܒܝܕ ܕܝܢ ܗܿܢܘܢ ܕܙܟܝܢ ܠܗ ܪ̈ܘܪܒܐܝܬ ܡܨܛܥܪ ܘܡܬܓܢܐ ܕܟܕ ܒܢܝ̈ ܐܢܫܐ ܐܢܘܢ ܘܒܦܓܪܐ ܡܬܟܬܫܝܢ ܥܡܗ ܙܟܝܢ ܠܗ ܀ ܀ ܀
</p>
</div>
<div type="section" n="73">
<head type="editorial">73</head>
<p xml:lang="syr">

ܘܥܡ ܗܿܢܝܢ ܕܝܢ ܕܐܬܐܡܼܪ ܿ ܐܠܘ ܡܢ ܫܘܪܝܐ ܕܥܟ ܗܘܐ ܘܩܒܼܠ ܡܣܡ ܒܪܝܫܐ ܕܡܪܘܕܘܬܗ ܿ ܐܝܟܐ ܐܝܬܝܗ ܗܘܬ ܢܓܝܪܘܬ ܪܘܚܗ ܕܐܠܗܐ ܘܐܝܟܐ ܗܝ ܡܗܡܝܢܘܬܗ ܠܡܟܣܢܘܬܐ ܪܒܬܐ ܘܥܡܝܩܬܐ ܘܐܝܟܢܐ ܕܝܢ ܠܐ ܐܦ ܡܣܬܒܪ ܗܘܐ ܕܡܕܡ ܪܒ ܡܫܟܚ ܗܘܐ ܕܢܥܒܕ ܕܒܥܓܠ ܡܢ ܡܨܥܬܐ ܐܬܢܣܒ ܿ ܗܕܐ ܗܝ ܓܝܪ ܕܪܒܐ ܕܟܕ ܡܩܘܐ ܡܬܟܣܣ ܘܟܕ ܡܬܒܐܫ ܡܥܕܪܢܐ ܕܠܐ ܒܨܒܝܢܐ ܡܬܚܙܐ ܘܠܐ ܐܝܟ ܕܚܝܠܐ ܡܕܡ ܒܥܓܠ ܢܦܼܩ ܘܐܫܬܕܝ ܡܢ ܡܕܒܪܢܘܬܐ ܕܟܠ ܐܘ ܒܦܘܪܣܐ ܡܕܡ ܐܬܐܣܪ ܐܪܟ ܗܿܘ ܕܡܫܟܚ ܒܚܝܠܐ 

<pb n="164"/>

ܕܨܒܘ ܡܕܡ ܠܘܩܒܠ ܐܠܗܐ ܐܠܐ ܐܝܟ ܒܝܼܫܐ ܡܢ ܗܿܢܘܢ ܚܝ̈ܠܐ ܡܬܝܕܥܢ̈ܐ ܡܬܒܙܚ ܘܡܬܓܚܟ ܿ  ܘܡܢ ܐܢܫܐ ܙܕܝܩ̈ܐ ܒܟܠܗܘܢ ܕܪ̈ܐ ܡܙܕܟܐ ܘܡܬܚܝܒ ܡܢ ܨܒܝܢܐ ܕܝܠܗܘܢ ܘܡܢ ܥܘܕܪܢܐ ܕܗܿܘܐ ܠܗܘܢ ܡܢ ܐܠܗܐ . ܡܛܠ ܕܝܢ ܗܢܼܘܢ ܐܦ ܐܚܪܢܐܝܬ ܡܩܘܐ ܟܕ ܡܬܢܛܪ ܠܡܣܡ ܒܪܝܫܐ ܕܒܙܒܢܗ ܀ ܀ ܀
</p>
</div>
<div type="section" n="74">
<head type="editorial">74</head>
<p xml:lang="syr">

ܗܼܘ ܕܝܢ ܐܣܟܡܐ ܕܡܪܘܕܘܬܗ ܠܐ ܗܘܐ ܟܣܝܐ ܗܘ ܠܡܢ ܕܡܫܟܚ ܕܢܬܒܝܢ ܒܗ ܿ ܐܦܢ ܓܝܪ ܡܢ ܟܘܠܗܿ ܪܓܬܐ ܦܓܪܢܝܬܐ ܡܚܪܪ ܗܘ ܕܕܠܐ ܦܓܪ ܗܘ ܿ ܠܐ ܗܘܐ ܡܕܡ ܗܝ ܿ ܕܬܕܡܘܪܬܐ ܗܕܐ . ܕܐܢ ܒܗ ܒܪܥܝܢܗ ܘܕܣܒܼܪ ܡܕܡ ܥܠ ܢܦܫܗ ܿ ܘܐܬܪܝܡ ܐܣܬܚܼܦ ܘܢܦܼܠ ܿ ܪܓܬܐ ܓܝܪ ܕܠܐ ܢܡܘܣ ܕܣܒܪܐ ܕܠܒܪ ܡܢ ܟܝܢܐ ܡܥܕܐ ܗܝ ܕܬܓܠܘܙ ܐܦ ܡܢ ܗܿܢܝܢ ܕܟܝܢܐ ܐܝܟ ܗܢܐ ܓܝܪ ܡܣܡ ܒܪܥܝܢܐ ܝܿܗܒܝܢ ܟܬܒ̈ܐ ܐܠܗ̈ܝܐ ܕܢܣܒܪ ܥܠܘܗܝ ܡܫܟܚܐ ܕܝܢ ܕܐܦ ܡܢ ܗܿܢܝܢ ܕܥܕܡܐ ܠܗܫܐ ܣܥܪ ܢܚܙܐ ܘܢܬܒܝܢ ܕܕܠܐ ܡܘܫܚܐ ܗܝ ܪܚܡܬ ܫܘܠܛܢܗ ܘܡܪܘܕܘܬܗ ܐܬܒܛܠ ܠܗ ܓܝܪ ܕܗܼܘ ܢܣܬܓܼܕ ܚܠܦ ܐܠܗܐ ܡܢ ܗܿܢܘܢ ܕܡܦܬܟܐܝܬ ܒܟܠ ܓܢܣ ܗܘ ܡܛܥܐ ܠܗܘܢ ܠܗ ܕܝܢ ܠܦܪܘܩܢ ܐܦ ܓܠܝܐܝܬ ܐܘܕܝ ܥܠ ܚܫܗ ܘܐܡܼܪ ܕܗܿܢܝܢ ܟܠܗܝܢ ܠܟ ܐܬܠ ܐܢ ܬܦܠ ܬܣܓܘܕ ܠܝ ܘܗܟܢܐ ܕܝܢ ܐܦ ܠܣܗ̈ܕܐ ܘܠܡ̈ܘܕܝܢܐ ܕܥܕܬܐ ܐܠܨ ܘܠܘܬ ܐܝܩܪܐ ܕܝܠܗ ܡܬܬܠܐ ܒܗܘܢ ܐܝܟ ܚܠܦ ܐܠܗܐ ܕܗܼܝ ܗܕܐ ܡܣܬܒܪ ܠܝ ܕܐܦ ܗܼܘ ܗܢܐ ܡܢܝ ܚܐܫ ܠܗ ܕܚܠܦ ܡܝܚܐ ܠܘܬ ܢܦܫܗ ܡܡܪܚ ܕܢܓܕ ܠܗܿܢܘܢ ܕܗܼܘ ܡܛܥܐ ܠܗܘܢ . ܡܛܠ ܓܝܪ ܕܬܠܡܝܕܐ ܐܝܬܘܗܝ ܕܐܟܠ ܩܪܨܐ ܣܛܢܐ ܒܟܘܪܗܢܐ ܕܕܡܐ ܠܗ ܐܬܠܼܒܟ ܗܢܐ ܕܠܘܩܒܠ ܡܫܝܚܐ ܐܝܟܐܢ ܕܡܢ ܫܘܪܝܐ ܐܦ ܗܼܘ ܠܘܩܒܠ ܐܠܗܐ ܗܘܐ ܀ ܀ ܀
</p>
</div>
<div type="section" n="75">
<head type="editorial">75</head>
<p xml:lang="syr">

ܒܗ ܗܟܝܠ ܒܗܢܐ ܟܘܪܗܢܐ ܢܦܼܠ ܡܢ ܫܘܪܝܐ ܒܨܒܝܢܗ ܗܘ ܐܟܠ ܩܪܨܐ ܣܛܢܐ ܘܡܢ ܛܝܒܘܬܗ ܕܐܠܗܐ ܐܬܓܼܠܙ ܘܡܢ ܡܦܪܢܣܢܘܬܐ ܕܠܐ ܚܣܪܐ ܕܣܝܒܪܬܐ ܡܬܝܕܥܢܝܬܐ ܕܠܒܘܣܡܐ ܕܣܓܕܬܐ ܘܕܕܚܠܬܼܐ ܕܗܿܘ ܕܒܪܘܝܗ ܗܘ . ܕܒܗ ܟܠܗܘܢ ܡܬܝܕܥܢ̈ܐ ܐܝܬܝܗܘܢ ܘܡܬܬܪܣܝܢ ܒܡܕܥܗܘܢ ܕܢܗܘܘܢ ܡܩܘܝܢ ܒܬܫܡܫܬܐ ܘܒܣܓܕܬܐ ܕܒܟܠܙܒܢ ܕܠܐ ܒܘܝܥ ܘܒܒܘܣܡܐ ܕܡܢ ܐܠܗܐ ܢܦܼܠ ܕܝܢ ܗܘ ܗܢܐ ܠܒܝܫܘܬܐ ܕܠܐ ܡܘܫܚܐ ܐܝܟܢܐ ܕܡܛܠ ܿ ܣܢܝܘܬܐ ܘܓܥܝܪܘܬܐ ܕܚܫܗ ܠܐ ܫܬܼܩ ܡܢܗ݀ ܕܗܕܐ ܒܨܒܝܢܗ ܕܡܛܠ ܗܕܐ ܡܫܝܚ ܕܢܚܠܨ ܫܦܝܪܬܐ ܗܿܢܝܢ ܕܐܝܬ ܒܪܥܝܢܐ ܕܒܢ̈ ܐܢܫܐ . ܘܝܬܝܪܐܝܬ ܕܝܢ ܠܝܕܥܬܐ ܕܐܠܗܐ ܘܡܿܛܠ ܕܝܢ ܕܝܿܕܥ ܕܠܪܘܫܥܐ ܘܠܛܘܥܝܝ ܕܠܘܩܒܠ ܐܠܗܐ ܠܐ ܕܠܝܠܐܝܬ ܢܦܫܐ ܢܦܩܐ ܐܠܐ ܐܢ ܠܘܩܕܡ ܐܬܛܡܪܬ ܒܚܫ̈ܐ ܦܓܪ̈ܢܐ ܡܥܕܪܢܐ ܗܘܐ ܠܒܝܫ̈ܬܐ ܕܒܨܒܝܢܐ ܘܒܝܕ ܙܥܘܪܬܐ ܗܝ ܕܪܒܐ ܗܝ ܡܬܩܢ ܕܐܝܬܝܗ ܪܘܫܥܐ ܕܛܘܥܝܝ ܕܐܠܗܐ ܿ ܠܐܢܫ ܕܝܢ ܒܩܛܝܪܐ ܠܐ ܕܒܪ ܿ ܐܠܐ 

<pb n="165"/>

ܒܐܣܟܡܐ ܕܡܿܠܟܐ ܿ ܠܘܬ ܕܐܝܟ ܗܿܢܝܢ ܡܬܚܫܚ ܿ ܘܗܟܐܢ ܕܝܢ ܘܐܦ ܐܪܟܘܢܗ ܕܥܠܡܐ ܐܬܩܼܪܝ ܐܝܟܢܐ ܕܐܦ ܐܠܗܐ ܕܥܡܡܐ ܠܐ ܐܝܬܝܗܘܢ ܡܢܗ ܓܝܪ ܕܡܣܡ ܒܪܥܝܢܐ ܕܗܿܢܘܢ ܕܛܥܝܢ ܘܐܦ ܕܗܿܢܘܢ ܕܡܛܥܝܢ ܚܘܫܚܐ ܕܫܡ̈ܗܐ ܙܒܢ̈ܬܐ ܣܓܝ̈ܐܬܐ ܡܬܣܝܡ ܿ ܐܪܟܘܢܗ ܓܝܪ ܕܥܠܡܐ ܐܝܟܐܢ ܕܗܼܘ ܐܨܛܢܼܥ ܕܢܣܬܒܪ ܕܐܝܬܘܗܝ ܘܕܚܛܝܬܐ ܕܡܬܕܒܪܐ ܒܒ̈ܢܝ ܐܢܫܐ ܐܦܠܐ ܓܝܪ ܫܘܠܛܢܼܐ ܕܡܕܡ ܐܡܝܢܐܝܬ ܠܓܡܪ ܐܝܬ ܠܗ ܐܠܐ ܐܢ ܐܦܣ ܐܠܗܐ ܘܐܠܨܐܝܬ ܕܝܢ ܕܡܗܡܐ ܠܗ ܒܦܘܪܣܐ ܡܦܬܟܐ ܕܟܠ ܓܢܣ ܐܣܛܕܝܢ ܘܬܟܬܘܫܐ ܡܥܬܕ ܠܕܚܠܐ ܕܐܠܗܐ ܘܡܫܝܚ ܕܒܟܠ ܢܬܕܡܐ ܠܐܠܗܐ ܘܥܡ ܡܫܝܚܐ ܒܝܕ ܫܡܐ ܕܡܫܝܚܐ ܡܩܪܒ ܐܝܟ ܕܣܒܪ ܘܗܼܝ ܗܕܐ ܡܦܨ ܐܠܨܿܐܝܬ ܐܠܗܐ ܕܗܟܐܢ ܒܚܝܪ̈ܐ ܕܨܒܝܢܗܘܢ ܐܝܬܝܗܘܢ ܢܬܓܠܘܢ ܀ ܀ ܀
</p>
</div>
<div type="section" n="76">
<head type="editorial">76</head>
<p xml:lang="syr">

ܠܚܪܬܐ ܕܝܢ ܐܦ ܒܗܿ ܒܡܐܬܝܬܗ ܕܦܪܘܩܢ ܕܒܗ ܐܝܟ ܒܪ ܐܢܫܐ ܐܬܼܚܼܙܝ ܡܬܕܡܐ ܐܝܟܢܐ ܕܩܡܼܬ ܐܡܪܼܬ ܕܝܬܩܐ ܥܬܩܬܐ ܐܦ ܚܕܬܐ ܡܛܠ ܓܝܪ ܕܚܙܐ ܠܡܐܬܝܬܗ ܕܡܫܝܚܐ ܕܒܦܓܪܐ ܕܚܝܒܬܗ ܕܕܠܐ ܩܛܝܪܐ ܗܘܬ ܿ ܠܐ ܓܝܪ ܪܒܐ ܗܘܬ ܐܠܘ ܒܩܛܝܪܐ ܗܘܬ ܿ ܐܠܐ ܒܦܘܪܣܐ ܕܚܟܡܬܐ ܠܡܪܘܕܘܬܗ ܫܪܼܬ ܘܠܘܬ ܝܕܥܬܐ ܕܫܪܪܐ ܠܟܠܗ ܥܡܪܼܬܐ ܫܚܠܼܦܬ ܠܚܪܬܐ ܐܦ ܗܼܘ ܒܛܢܢܗ ܕܒܙܟܘܬܐ ܗܕܐ ܠܘܬ ܛܘܥܝܝ . ܣܓܕܬܐ ܓܠܝܬܐ ܘܝܕܥܬܐ ܠܢܦܫܗ ܡܢ ܟܠ ܐܢܫ ܬܒܥ ܿ ܐܠܐ ܠܐ ܡܕܪܟ ܕܠܣܓܝ̈ܐܐ ܢܛܥܐ ܘܬܘܒ ܗܘ ܡܫܝܚܐ ܐܬܐ ܘܠܗܘ ܐܬܪܐ ܕܡܢ ܩܕܝܡ ܡܛܝܒ ܠܗ ܘܠܒ̈ܢܝ ܪܥܝܢܗ ܕܡܣܡ ܒܪܫܐ ܡܫܕܪ ܠܗ ܠܗܢܐ ܒܗ ܒܠܚܘܕ ܒܓܠܝܢܐ ܕܐܠܗܘܬܗ ܕܗܼܝ ܗܕܐ ܓܠܝܐܝܬ ܿ ܡܠܼܦܢ ܠܢ ܡ̈ܠܐ ܕܫ̈ܠܝܚܐ ܘܗܫܐ ܕܝܢ ܠܒܘܝܐܗ ܡܬܩܢ ܠܗ ܫܘܬܦ̈ܐ ܐܝܠܝܢ ܕܡܫܟܚ ܕܒܕܠܝܠܘܬܐ ܒܨܒܝܢܐ ܕܡܢܗܘܢ ܠܗܿ ܠܗܕܐ ܡܛܝܒܝܢ ܐܝܟܢܐ ܕܐܦ ܗܼܘ ܡܢ ܫܘܪܝܐ ܿ ܘܬܘܒ ܩܛܪܓܢܐ ܕܝܠܗܘܢ ܕܗܠܝܢ ܡܬܚܙܐ ܐܝܟ ܕܒܗܿܘ ܙܒܢܐ . ܕܐܬܕܒܪ ܦܪܘܩܢ ܘܐܡܼܪ ܗܕܐ ܕܐܬܼܐ ܠܟܘܢܗ ܕܥܠܡܐ ܗܢܐ ܘܒܝ ܠܝܬ ܠܗ ܡܕܡ ܕܗܼܝ ܗܕܐ ܠܘܩܒܠ ܚܕ ܚܕ ܡܢ ܙܕܝܩ̈ܐ ܓܠܐ ܗܘܿ ܕܥܒܕܗܿ ܟܕ ܪܫܐ ܘܡܟܣ ܗܿܢܝܢ ܕܚܕ ܚܕ ܡܢܗܘܢ ܞܚܛܼܘ ܿ ܐܝܟܢܐ ܕܠܘܬ ܡܢܬܐ ܕܐܒܕܢܐ ܕܝܠܗ ܠܗܿܢܘܢ ܕܡܬܠܒܟܝܢ ܢܿܓܕ ܀ ܀ ܀
</p>
</div>
<div type="section" n="77">
<head type="editorial">77</head>
<p xml:lang="syr">

ܐܠܗܐ ܕܝܢ ܠܗ ܠܗܢܐ ܫܘܠܛܢ ܕܢܕܒܪ ܒܩܛܝܪܐ ܠܨܒܝܢܐ ܠܐ ܝܿܗܒ ܐܝܓܘ̈ܢ ܕܝܢ ܠܒ̈ܢܝ ܐܢܫܐ ܡܛܝܒ ܕܒܫܘܠܛܢܐ ܕܨܒܝܢܗܘܢ ܥܝܿܪ̈ܐ ܘܚܝ̈ܨܐ ܠܘܩܒܠ ܗܿܢܐ ܢܗܘܘ݀ܢ ܐܠܐ ܬܘܒ ܘܐܦ ܠܗܿܢܘܢ ܕܒܨܝܪܐܝܬ ܡܫܟܚܝܢ ܕܢܬܟܬܫܘܢ ܥܡܗ ܿ ܠܐ ܠܓܡܪ ܡܪܦܐ ܠܗ ܠܗܢܐ ܕܡܕܡ ܕܝܩܝܪ ܘܩܫܐ ܡܢ ܡܐ ܕܣܦܩܝܢ ܕܢܣܝܡ ܥܠܝܗܘܢ ܐܝܟ ܗܿܝ ܕܐܡܝܪܐ 

<pb n="166"/>

ܕܡܫܟܚ ܗܘ ܐܠܗܐ ܕܠܐ ܢܪܦܟܘܢ ܕܬܬܢܣܘܢ ܒܡܐ ܕܠܐ ܡܫܟܚܝܢ ܐܢܬܘܢ ܚܝܠܗ ܿ ܐܠܐ ܐܦ ܬܘܒ ܠܐܝܓܘ̈ܢܐ ܕܕܠܐ ܒܙܒܢܗܘܢ ܟܠܐ ܥܕܡܐ ܕܒܗܝܡܢܘܬܐ ܡܫܠܡܢܐܝܬ ܬܙܕܝܢ ܢܦܫܐ ܘܬܚܘܬܝܗܿ ܕܝܢ ܕܗܕܐ ܐܝܬܝܗܿ ܡܠܬܗ ܕܡܪܢ ܕܐܡܼܪ ܠܫܡܥܘܢ ܟܐܦܐ ܕܗܐ ܣܛܢܐ ܫܐܠܟܘܢ ܕܢܥܪܒܟܘܢ ܐܝܟ ܕܠܚ̈ܛܐ . ܘܐܢܐ ܒܥܼܝܬ ܥܠܝܟ ܕܠܐ ܬܚܣܪ ܗܝܡܢܘܬܟ ܓܠܝܐ ܗܝ ܗܟܝܠ ܕܐܝܟܐܢ ܕܐܠܗܐ ܐܝܬܝܗܿ ܕܗܿܘ ܕܣܡܗ ܠܐܝܓܘܢܐ ܕܐܦ ܕܐܡܬܝ ܘܐܦ ܕܟܡܐ ܐܢܫ ܐܢܫ ܢܬܦܢܩ ܘܢܬܒܚܪ ܒܙܝܓܘܢܐ ܘܠܣܛܢܐ ܘܐܦܠܐ ܚܕ ܫܘܠܛܢܐ ܐܝܬ ܠܗ ܠܘܬ ܢܟܠܐ ܕܐܝܟ ܗܟܢܐ ܨܿܒܐ ܗܘ ܓܝܪ ܕܐܦ ܝܬܝܪ ܡܢ ܚܝܠܗ ܕܐܢܫ ܐܢܫ ܢܝܬܐ ܥܠܘܗܝ ܢܣܝܢܗ ܿ ܘܐܡܬܝ ܕܠܐ ܙܕܩ ܡܐ ܕܠܐ ܡܥܬܕ ܪܥܝܢܗܘܢ ܢܣܝܡ ܥܠܝܗܘܢ ܟܠܐ ܕܝܢ ܗܘ ܕܝܼܢܐ ܟܐܢܐ ܿ ܐܦ ܠܗܿܢܝܢ ܩܫܝ̈ܬܐ ܕܝܠܗ ܿ ܘܐܦ ܠܡܐܬܝܬܗ ܕܕܠܐ ܒܙܒܢܐ ܘܡܟܝܠ ܘܐܦ ܗܿܢܘܢ ܕܢܦܠܝܢ ܘܠܘܬ ܡܚܝܠܘܬܐ ܡܬܓܕܝܢ . ܠܐ ܗܘܐ ܡܛܠ ܕܝܬܝܪ ܡܢ ܚܝܠܗܘܢ ܐܬܟܼܬܫ ܥܡܗܘܢ ܿ ܢܦܠܼܘ ܐܠܐ ܕܗܟܢܐ ܕܐܠܨܐܝܬ ܢܬܟܣܘܢ ܕܠܐ ܡܕܡ ܒܢܦܫܗܘܢ ܚܒܝܒܐ ܠܘܬ ܡܝܬܪܘܬܐ ܕܒܕܚܠܬ ܐܠܗܐ ܐܝܬ ܗܘܐ ܠܗܘܢ ܒܪܡ ܕܝܢ ܐܠܐ ܐܢ ܐܢܫ ܕܒܣܓ̈ܝܐܬܐ ܐܬܢܨܚܼ ܿ ܘܢܣܒܪ ܡܕܡ ܒܢܦܫܗ ܿ ܪܒ ܘܢܬܪܝܡ ܿ ܘܡܛܠ ܗܕܐ ܓܠܝܐܝܬ ܢܬܠܒܼܟ ܕܐܫܬܠܡ ܠܐܝܓܘܢܐ ܒܚܝܒܘܬܐ ܡܛܘܠ ܕܡܚܝܠܘܬܗ ܘܒܨܝܪܘܬܗ ܒܥܒܕܐ ܢܢܣܐ ܕܐܦ ܥܠ ܗܿܢܝܢ ܕܩܿܕܡ ܐܬܨܚܼ ܒܗܝܢ ܢܐܠܦ ܿ ܕܒܡܟܝܟܘܬܐ ܕܪܥܝܢܐ ܥܠܬܗܝܢ ܠܘܬ ܐܠܗܐ ܢܫܕܪܝܗܿ ܘܬܗܘܐ ܠܗ ܚܕܐ ܡܚܘܬܐ ܡܦܠܛܢܝܬܐ ܡܢ ܟܘܪܗܢܐ ܪܒܐ ܿ ܪܒܐ ܗܝ ܓܝܪ ܒܝܫܬܐ ܗܕܐ ܕܐܢܫ ܢܬܪܝܡ ܐܦ ܒܢܨܚ̈ܢܐ ܪ̈ܘܪܒܐ ܡܢ ܗܿܝ ܕܢܚܛܐ ܡܛܠ ܡܚܝܠܘܬܐ ܕܨܒܝܢܗ ܟܕ ܒܪ ܐܢܫܐ ܐܝܬܘܗܝ ܀ ܀ ܀
</p>
</div>
<div type="section" n="78">
<head type="editorial">78</head>
<p xml:lang="syr">

ܠܗ ܗܟܝܠ ܠܗܢܐ ܛܟܣܐ ܡܝܬܪܐ ܕܢܣܝܢܐ ܣܡܼܗ ܠܕܡܘܬܐ ܗܝ ܡܪܢ ܘܐܬܢܣܝ ܡܢ ܣܛܢܐ ܩܕܡ ܕܓܠܝܐܝܬ ܢܬܒܩܐ ܒܗ ܕܡܿܢ ܐܝܬܘܗܝ ܘܟܡܐ ܕܨܿܒܐ ܐܓܪ ܠܗ ܪܘܚܐ ܿ ܘܟܕ ܫܿܠܡ ܛܟܣܐ ܗܢܐ ܕܣܼܡ ܐܡܼܪ ܠܗ ܕܙܠ ܠܟܼ ܠܒܣܬܪܝ ܣܛܢܐ ܘܠܥܒܕܐ ܒܝܫܐ ܕܐܝܬܘܗܝ ܠܓܘ ܡܢ ܫܘܥܒܕܐ ܕܡܪܗ ܐܝܟ ܡܪܐ ܒܫܘܠܛܢܐ ܿ ܟܐܐ ܒܗ ܿ ܡܢܘ ܗܟܝܠ ܕܒܗܢܐ ܟܠܗ ܫܘܥܒܕܐ ܘܥܒܕܘܬܐ ܘܫܘܠܛܢܐ ܘܡܕܒܪܢܘܬܐ ܬܡܝܗܬܐ ܕܢܡܪܚ ܕܢܣܒܪ ܕܣܛܢܐ ܪܫܢܘܬܐ ܕܠܩܘܒܠܐ ܕܠܐ ܫܘܪܝ ܕܩܿܐܡ ܠܘܩܒܠ ܐܠܗܐ ܀ ܀ ܀
</p>
</div>
<div type="section" n="79">
<head type="editorial">79</head>
<p xml:lang="syr">

ܐܡܪܝܢ ܕܝܢ ܗܿܢܘܢ ܕܡܢ ܗܿܘ ܫܢܝܐ ܡܢܝ ܒܦܘܫܟܗܘܢ ܕܡܢܘ ܠܡ ܗܘܼܐ ܠܗܿ ܡܠܦܢܐ ܠܗܕܐ ܡܪܘܕܘܬܐ ܐܘ ܡܢܘ ܠܿܡ ܐܝܬܝ ܘܐܪܡܝ ܒܪܥܝܢܗ ܗܕܐ ܟܠܗܿ ܒܝܫܬܐ ܗܢܐ ܕܝܢ ܦܘܫܟܐ ܠܘܬ ܗܿܢܘܢ ܕܠܐ ܐܬܩܕܡܘܼ ܐܬܠܒܼܟܘ ܒܛܘܥܝܝ ܕܡܢܝ ܬܪܝܨܐ ܐܝܬܘܗܝ . ܠܘܬ ܗܢܿܝܢ ܕܝܢ ܕܠܘܩܒܠܗܘܢ ܗܝ ܡܠܬܢ . 

<pb n="167"/>

ܝܬܝܪܐܝܬ ܒܣܿܡܝܘܬܐ ܘܒܛܘܥܝܝ ܘܠܐ ܗܘܐ ܒܝܕܥܬܐ ܡܬܐܡܪ ܒܪܡ ܕܝܢ ܥܠܝܗܿ ܕܗܕܐ ܕܐܬܙܝܥܼܬ ܐܠܨܐ ܗܝ ܟܒܪ ܕܢܦܢܐ ܦܬܓܡܐ ܀ ܀ ܀
</p>
</div>
<div type="section" n="80">
<head type="editorial">80</head>
<p xml:lang="syr">

ܟܠܗܘܢ ܓܝܪ ܡ̈ܠܝܠܐ ܐܦ ܡܬܝܕܥܢ̈ܐ ܘܥܡܗܘܢ ܐܦ ܒܪ ܐܢܫܐ ܕܐܬܬܩܼܢ ܒܗܘܢ ܒܟܝܢܗܘܢ ܐܝܬ ܠܗܘܢ ܪܚܡܬ ܐܝܩܪܐ ܒܪܓܬܐ ܓܝܪ ܕܢܣܚܢܐ ܘܕܬܫܒܘܚܬܐ ܕܠܘܬ ܐܠܗܐ ܠܘܬ ܢܘܦܩܐ ܘܥܡܠܐ ܡܫܬܠܚܝܢ ܐܢܚܢܢ . ܘܗܕܐ ܛܒܬܐ ܐܝܬܝܗ ܕܡܣܒܪܝܢ ܘܡܣܟܝܢ ܠܗ ܗܿܢܘܢ ܕܡܬܢܦܩܝܢ ܒܕܚܠܬ ܐܠܗܐ ܘܒܡܿܝܬܪܘܬܐ ܕܠܪ̈ܫܢܐ ܘܠܟ̈ܠܝܠܐ ܘܠܨܚܢ̈ܐ ܫܡ̈ܝܢܐ ܘܫܒ̈ܝܚܐ ܕܪܡܝܢ ܡܢ ܝܕܥܬܢ ܢܫܘܐ ܠܘܬ ܐܠܗܐ ܕܗܼܝ ܗܕܐ ܓܠܝܐܝܬ ܦܘܠܘܣ ܐܡܼܪ . ܕܠܐ ܫܘܝܢ ܚܫ̈ܘܗܝ ܕܙܒܢܐ ܗܢܐ ܠܬܫܒܘܚܬܐ ܗܝ ܕܥܬܝܕܐ ܕܬܬܓܠܐ ܒܢ ܘܠܓܡܪ ܒܠܥܕ ܣܒܪܐ ܕܬܫܒܘܚܬܐ ܛܒܬܐ ܘܐܦܠܐ ܡܕܡ ܡܢ ܫܦܝܪ̈ܬܐ ܡܬܥܬܕܢ ܒܟܝܢܗܢ ܗܟܝܠ ܐܝܬ ܠܗܘܢ ܗܕܐ ܫܦܝܪܬܐ ܠܟܠܗܘܢ ܡ̈ܠܝܠܐ ܚܘܒܐ ܕܢܨܚܢܐ ܘܕܬܫܒܘܚܬܐ ܠܘܬܐܠܗܐ ܕܗܘܼ ܡܓܪܓ ܠܗܘܢ ܠܚܠܝܨܘܬܐ ܘܠܡܣܝܒܪܢܘܬܐ ܕܬܫܡܫܬܐ ܘܕܣܓܕܬܐ ܕܐܠܗܐ ܗܘ ܗܟܝܠ ܡܢ ܕܡܟܝܟܐ ܗܘ ܒܨܒܝܢܗ ܠܡܝܬܪܘܬܐ ܡܬܚܫܚ ܒܩܢܝܢܐ ܪܒܐ ܕܒܟܝܢܗ ܿ ܘܠܐ ܒܡܕܡ ܘܐܦܠܐ ܠܢܡܘܣܗ ܕܟܝܢ ܡܛܠ ܪܓܬܐ ܕܡܟܢܐ ܒܗ ܥܿܒܪ ܘܐܦܠܐ ܒܨܢ̈ܥܬܐ ܓܥܝܪ̈ܬܐ ܬܫܒܘܚܬܐ ܠܢܦܫܗ ܡܬܬܓܪ ܐܠܐ ܒܝܕ ܚܘܒܐ ܕܠܘܬ ܐܠܗܐ ܘܬܫܡܫܬܗ ܘܣܓܕܬܗ ܐܡܝܢܬܐ ܘܡܟܝܟܘܬܐ ܕܪܥܝܢܗ ܠܘܬ ܬܫܒܘܚܬܐ ܛܒܬܐ ܕܪܐ ܗܘ ܕܝܢ ܕܕܠܐ ܡܪܕܘܬܐ ܘܕܠܐ ܢܣܝܢܐ ܕܛܒܬܐ ܠܘܬ ܗܕܐ ܕܐܬܐܡܼܪܬ ܡܣܬܪܗܒ ܒܚܣܝܪܘܬܐ . ܕܨܒܝܢܐ ܛܒܐ ܐܪܦܝ ܐܘܪܚܐ ܕܣܒܝܪܐ ܕܠܘܬ ܐܠܗܐ ܡܛܠ ܡܟܝܟܘܬܐܡܘܒܠܐ ܘܫܒ̈ܝܠܐ ܐܚܪ̈ܢܐ ܡܨܛܢܥ ܘܥܠܕ ܘܡܒܐܫ ܠܙܪܥܐ ܛܒܐ ܕܟܝܐ ܐܟܪܘܬܐ ܒܝܫܬܐ ܀ ܀ ܀
</p>
</div>
<div type="section" n="81">
<head type="editorial">81</head>
<p xml:lang="syr">

ܗܟܢ ܗܟܝܠ ܐܦ ܣܓܝ̈ܐܐ ܠܘܬ ܬܫܒܘܚܬܐ ܣܪܝܩܬܐ ܡܦܬܟܐܝܬ ܡܣܬܚܦܝܢ ܘܢܦܠܝܢ ܘܚܠܦ ܗ݀ܝ ܫܪܝܪܬܐ ܿ ܗܕܐ ܕܓܠܬܐ ܘܐܢܫܝܬܐ ܡܚܠܝܢ ܘܟܕ ܨܒܝܢ ܕܢܫܬܒܚܘܢ ܕܠܩܘܒܠܐ ܡܢ ܬܫܒܘܚܬܐ ܡܬܓܠܙܝܢ ܡܛܠ ܕܕܠܐ ܒܙܕܩܐ ܐܬܚܫܼܚܘ . ܒܗܿ ܕܒܟܝܢܗܘܢ ܿ ܗܼܘ ܕܝܢ ܡܪܢ ܚܬܼܡ ܒܡܠܬܗ ܐܣܟܡܗܿ ܕܗܕܐ ܚܦܝܛܘܬܐ ܘܐܡܼܪ ܕܡܢ ܕܡܪܝܡ ܢܦܫܗ ܢܬܡܟܟ ܘܡܢ ܕܢܡܟܼ ܢܦܫܗ ܢܬܪܝܡ ܀ ܀ ܀
</p>
</div>
<div type="section" n="82">
<head type="editorial">82</head>
<p xml:lang="syr">

ܗܟܢܐ ܗܟܝܠ ܘܐܦ ܗܼܘ ܐܟܠ ܩܪܨܐ ܕܠܐ ܐܝܬܘܗܝ ܗܘܐ ܡܢ ܫܘܪܝܐ ܐܟܠ ܩܪܨܐ ܒܪܓܬܐ ܕܟܝܢܗ ܕܠܐ ܒܘܠܝܬܐ ܐܬܚܫܼܚ ܘܢܦܠܼ ܒܓܘܠܙܢܐ ܕܬܫܒܘܚܬܐ ܒܒܝܫܘܬܐ ܕܐܪܝܡ ܢܦܫܗ ܿ ܘܠܐ ܗܘܐ ܡܢ ܐܚܪܢܐ ܝܠܦܼ ܡܪܘܕܘܬܐ ܗܕܐ ܿ ܘܐܦ ܠܐ ܗܘ ܠܐ ܡܫܟܿܚ ܗܘܐ ܕܗܝܼ ܗܕܐ ܨܢܥܬܐ ܢܥܒܕ ܠܗ ܿ ܐܝܬ ܗܘܐ ܒܗ ܓܝܪ ܙܪܥܐ ܗܘ ܕܒܟܝܢܗ ܛܒܐ ܗܘ ܿ ܕܒܗ ܠܐ ܗܐ ܒܘܠܝܬܐ ܐܬܚܫܚ ܿ ܫܠܝܛ ܗܘ ܓܝܪ ܗܼܘ 

<pb n="168"/>

ܒܗ ܘܒܪ ܚܐܪ̈ܐ ܗܼܘ ܪܥܝܢܐ ܕܡ̈ܠܝܠܐ ܟܠܗܘܢ ܠܘܬ ܦܘܠܚܢܐ ܕܙܪܥܐ ܕܐܝܬ ܒܟܝܢܿܗܘܢ ܚܘܫܚܐ ܕܝܢ ܕܠܐ ܒܘܠܝܬܐ ܕܗܿܢܝܢ ܕܒܟܝܢܐ ܒܟܠ ܕܘܟܐ ܥܿܒܕ ܚܛܗ̈ܐ ܐܠܘ ܗܟܝܠ ܠܒܝܫܬܐ ܙܥܘܪܬܐ ܐܣܬܩܒܠܼܬ ܗܘܬ ܪܡܘܬܗ ܕܐܟܠ ܩܪܨܐ ܿ ܕܒܨܒܝܢܗ ܗܘܬ ܿ ܐܝܬܝܗ ܗܘܬ ܗܟܢܐ ܨܒܘܬܗ ܒܨܝܪ̈ܬܐ ܘܐܢ ܕܝܢ ܒܪܓܬܐ ܕܬܫܒܘܚܬܐ ܕܠܘܩܒܠ ܐܠܗܐ . ܗܿܘ ܕܗܼܘ ܥܒܕܗ ܣܛܐܼ ܘܡܪܼܕ ܘܕܢܣܬܓܕ ܨܿܒܐ . ܢܬܒܩܐ ܕܢܚܙܐ ܟܡܐ ܐܝܬܗ ܗܕܐ ܡܪܚܘܬܐ ܕܡܪܘܕܘܬܗ ܀ ܀ ܀
</p>
</div>
<div type="section" n="83">
<head type="editorial">83</head>
<p xml:lang="syr">

ܘܐܦ ܐܚܪܢܐܝܬ ܕܝܢ ܐܝܬ ܠܗܘܢ ܠܡ̈ܠܝܠܐ ܟܠܗܘܢ ܒܟܝܢܗܘܢ ܝܕܥܬܐ ܕܟܠ ܡܕܡ ܕܗܿܢܝܢ ܕܡܝܬܪܘܬܐ ܘܕܗܿܢܝܢ ܕܒܝܫܬܐ ܘܕܡܣܟܢܘܬܐ ܕܪܥܝܢܐ ܘܕܪܡܘܬܐ ܘܕܡܟܝܟܘܬܐ ܘܕܡܫܩܠܘܬܐ ܘܕܟܠܗܝܢ ܗܿܢܝܢ ܕܡܬܐܡܪܢ ܕܠܩܘܒܠܐ ܕܚܕ̈ܕܐ ܐܝܟܐܢ ܕܗܼܝ ܝܕܥܬܗܘܢ ܘܫܘܠܛܢܗܘܢ ܢܨܝܒ ܠܗܘܢ ܒܨܒܝܢܗܘܢ ܓܒܝܬܐ ܕܡܝܪܬܘܬܐ ܕܢܡ ܒܪܘܝܐ ܛܒܐ ܐܬܝܗܼܒܬ ܠܗܘܢ ܚܐܪܘܬܐ ܕܨܒܠܡܐ ܕܥܒܘܕܗܘܢ ܡܨܒܬܐ ܠܗܘܢ ܠܟܠܗܘܢ ܡ̈ܠܝܠܐ ܕܗܘܼܘ ܿ ܗܘܿ ܓܝܪ ܕܟܿܠܐ ܡܢ ܫܘܠܛܢܐ ܓܠܝܙ ܗܘ ܡܢ ܢܨܚܢܐ ܘܐܝܟ ܕܠܐ ܡܠܬܐ ܒܩܛܝܪܐ ܡܬܕܒܪ ܘܠܐ ܗܘܐ ܐܝܟ ܡܠܝܠܐ ܣܿܓܕ ܘܡܫܡܫ ܿ ܠܐ ܕܝܢ ܐܝܬܝܗ ܗܘܬ ܗܕܐ ܕܛܒܐ ܕܡܢܗ ܒܗܢܐ ܐܣܟܡܐ ܡ̈ܠܝܠܐ ܢܬܬܩܢܘܢܿ ܡܛܠ ܕܐܦܠ ܡ̈ܠܝܠܐ ܡܣܬܒܪܝܢ ܗܘܘ ܕܐܝܬܝܗܘܢ ܀ ܀ ܀
</p>
</div>
<div type="section" n="84">
<head type="editorial">84</head>
<p xml:lang="syr">

ܗܟܢܐ ܗܟܝܠ ܫܪܼܥ ܿ ܒܝܕ ܪܡܘܬܗ ܗܘ ܐܟܠ ܩܪܨܐ ܘܡܪܕ . ܘܟܝܢܗ ܠܐ ܐܫܬܚܠܦ ܿ ܠܐ ܗܘܐ ܝܠܗ ܗܘܬ ܓܝܪ ܕܢܫܚܠܦ ܥܒܕܗ ܕܐܠܗܐ ܐܠܐ ܪܥܝܢܗ ܐܣܛܝܼ ܠܒܝܫܬܐ ܕܥܠܘܗܝ ܫܠܝܛ ܗܘܐ ܗܘܼ ܓܝܪ ܟܝܢܗ ܫܦܝܪܐ ܗܘ ܿ ܡܛܠ ܕܥܒܕܐ ܕܐܠܗܐ ܐܝܬܘܗܝ ܿ ܨܒܝܢܗ ܕܝܢ ܡܢ ܢܦܫܗ ܩܒܼܠ ܫܘܚܠܦܐ ܡܛܠ ܓܝܪ ܕܡܢ ܫܘܪܝܐ ܐܬܬܩܼܢ ܫܦܝܪܐ ܒܩܢܘܡܗ ܿ ܟܝܢܗ ܕܝܢ ܠܐ ܛܒܐ ܘܐܦ ܠܐ ܒܝܼܫܐ ܿ ܛܒܐ ܓܝܪ ܒܡܝܩܪܢܘܬܐ ܕܝܕܥܬܐ ܡܬܩܝܡ ܒܡ̈ܠܝܠܐ ܒܠܚܘܕܝܗܘܢ ܕܐܬܒܼܪܝܘ ܘܕܠܩܘܒܠܐ ܒܝܼܫܐ ܒܓܒܝܠܬܐ ܕܪܥܝܢܐ ܡܨܛܢܥ ܒܫܘܠܛܢܐ ܕܐܝܬ ܒܟܝܢܐ ܕܚܐܪܘܬܐ ܡܛܠ ܛܒܘܬܗ ܕܠܐ ܚܣܡ ܕܥܒܘܕܐ ܡܬܬܘܣܦܢ ܗܟܝܠ ܒܬܪܟܢ ܗܿܢܝܢ ܕܠܩܘܒܠܐ ܒܩܢܘܡܗܘܢ ܘܒܟܝܢܗܘܢ ܕܗܿܢܘܢ ܕܐܝܬܘܗܝ ܫܦܝܪܐ ܘܠܐ ܡܬܩܪܐ ܗܐ ܒܚܕܐ ܡܢܗܝܢ ܿ ܗܘ ܗܟܝܠ ܕܫܦܝܪܐ ܗܘ ܒܩܢܘܡܗ ܐܝܟ ܕܒܕܡܘܬܗ ܘܒܚܙܬܗ ܗܘ ܕܝܢ ܕܛܒܐ ܗܘ ܒܓܒܝܬܐ ܕܗܿܢܝܢ ܕܒܫܪܪܐ ܡܥܕܪܢ ܗܘܐ ܿ ܡܫܟܚܐ ܕܝܢ ܕܢܚܘܐ ܿ ܘܐܦ ܠܗ ܠܟܬܒܐ ܕܐܡܿܪ ܿ ܕܚܙܐ ܐܠܗܐ ܟܠ ܕܥܼܒܕ ܘܗܐ ܛܒ ܫܦܝܪ ܓܼܠܝܐܝܬ ܒܩܢܘܡܗܘܢ ܗܘ ܐܡܿܪ ܛܒܘܬܐ ܓܝܪ ܒܓܒܝܬܐ ܕܪܥܝܢܐ ܡܬܬܘܣܦܐ ܠܗܿܢܘܢ ܕܪܥܝܢܐ ܐܝܬ ܒܗܘܢ ܿ ܐ݀ܡܪ ܓܝܪ ܕܒܪ ܐܢܫܐ ܛܒܐ ܡܢ ܣܝܡ̈ܬܐ ܛܒ̈ܬܐ ܕܒܠܒܗ ܡܦܩ ܛܒ̈ܬܐ ܘܠܒܐ ܠܪܫܢܘܬܐ ܘܠܡܕܒܪܢܘܬܐ ܕܪܥܝܢܐ ܒܕܩ 

<pb n="169"/>

ܘܛܒܬܐ ܠܗܿܝ ܕܠܐ ܗܘܐ ܒܩܢܘܡܐ ܐܠܐ ܒܣܘܥܪܢܐ ܐܘ ܒܡܠܬܐ ܚܿܘܝ ܿ ܩܢܘܡܐ ܓܝܪ ܡܢ ܠܒܐ ܠܐ ܢܦܩ ܿ ܘܩܼܢܘܡܐ ܕܝܢ ܒܪܥܝܢܐ ܘܒܠܒܐ ܗܘ ܦܐܪܐ ܕܓܒܐ ܘܡܚܒ ܡܦܩ ܘܡܚܘܐ ܡܬܚܙܝܢ ܓܝܪ ܐܦ ܐܢܫܐ ܕܪܡܼܝܢ ܣܓܝ ܒܬܘܩܢܐ ܕܩܢܘܡܗܘܢ ܦܪܝܫܝܢ ܕܝܢ ܣܘܓܐܐ ܛܒ ܡܢ ܚܕ̈ܕܐ ܒܛܥܡܬܐ ܕܨܒܝܢܗܘܢ ܐܝܟܐ ܕܒܫܬܩܗܘܢ ܡܐ ܕܡܕܡ ܠܐ ܣܿܥܪܝܢ ܡܢ ܕܦܓܥ ܠܐ ܦܪܫ ܠܗܘܢ ܡܛܠ ܕܿܡܘܬܐ ܕܬܘܩܢܗܘܢ ܟܕ ܦܘܪܫܢܐ ܕܒܨܒܝܢܗܘܢ ܐܝܬ ܒܗܘܢ ܘܡܬܒܥܐ ܢܣܝܢܐ ܕܢܬܒܩܐ ܒܕܡܘܬܐ ܕܒܬܪܟܢ ܗܘܬ ܒܥܝܕܐ ܕܚܕ ܚܕ ܡܢܗܘܢ ܗܟܢܐ ܗܟܝܠ ܗܝܼ ܚܙܬܐ ܚܕ ܡܕܡ ܚܙܝܐ . ܕܡܘܬܐ ܫܦܝܪܬܐ ܕܟܠ ܡܕܡ ܐܡܪܝܢܐ ܕܝܢ ܥܒܕܗ ܕܐܠܗܐ ܗܘܼܝܘ ܕܝܢ ܦܐܪܐ ܕܨܒܝܢܐ ܒܠܚܘܕ ܐܝܬ ܠܗ ܦܘܪܫܐ ܕܡܛܠ ܗܕܐ ܐܢ ܡܫܐܠܝܢ ܐܢܚܢܢ ܥܠ ܛܒ̈ܐ ܕܒܐܝܬܘܬܐ ܒܠܚܘܕ ܐܠܗܐ ܗܘ ܡܬܚܙܐ ܕܐܝܬܘܗܝ . ܗܟܢܐ ܓܝܪ ܐܦ ܦܪܘܩܢ ܐܡܼܪ ܕܠܝܬ ܛܒܐ ܐܠܐ ܚܕ ܐܠܗܐ ܒܠܚܘܕܘܗܝ ܐܝܟܐ ܕܛܒܘܬܗ ܫܘܚܠܦܐ ܠܓܡܪ ܠܐ ܡܩܒܠܐ ܛܒܐ ܗܘ ܕܝܢ ܐܟܘܬܗ ܐܦ ܗܿܘ ܕܗܕܐ ܥܠ ܐܒܘܗܝ ܐܡܼܪ ܿ ܡܛܠ ܕܡܢܗ ܐܝܬܘܗܝ ܢܒܝܐ ܕܝܢ ܘܐܦ ܥܠ ܪܘܚܐ ܕܩܘܕܫܐ ܐܡܼܪ ܕܪܘܚܟ ܛܒܬܐ ܬܕܒܪܢܝ ܒܐܪܥܐ ܫܦܝܬܐ ܿ ܟܠ ܡܕܡ ܕܝܢ ܕܒܬܪܟܢ ܒܥܡܠܐ ܗܘ ܘܒܨܒܝܢܐ ܕܪܥܝܢܐ ܘܠܐ ܗܘܐ ܒܟܝܢܐ ܡܬܩܪܝܢ ܛܒ̈ܐ ܀ ܀ ܀
</p>
</div>
<div type="section" n="85">
<head type="editorial">85</head>
<p xml:lang="syr">

ܗܿܢܝܢ ܗܟܝܠ ܐܝܟ ܚܝܠܢ ܐܬܐܡܼܪ ܡܢܢ ܡܛܠܬܗ ܕܫܪܒܐ ܕܐܬܐܼܠܨܢ ܕܡܠܬܐ ܥܠ ܐܟܠ ܩܪܨܐ ܢܦܿܢܐ ܕܫܠܡܐ ܠܿܟ̈ܬܒܐ ܩܕ̈ܝܫܐ ܕܡܢܗܘܢ ܐܝܬ ܠܢ ܦܘܪܢܣܐ ܕܿܝܕܥܬܐ ܕܫܪܪܐ ܥܠ ܗܕܐ ܕܢܚܙܐ ܕܐܝܟܢܐ ܐܦܠܐ ܒܟܝܢܗ ܐܝܬܘܗܝ ܗܢܐ ܒܝܼܫܐ ܘܐܦ ܠܐ ܪܫܢܘܬܐ ܕܠܐ ܫܘܪܝ ܐܝܬܘܗܝ ܕܡܬܟܬܫܐ ܥܡ ܐܠܗܐ ܘܐܦܠܐ ܠܣܘܓܦܢܐ ܢܛܝܪ ܡܢ ܥܠܡ ܥܕܡܠ ܠܚܪܬܐ ܐܠܐ ܠܥܘܕܪܢܐ ܐܠܨܐܝܬ ܕܗܿܢܘܢ ܕܒܐܝܕܗ ܡܬܢܦܩܝܢ ܘܡܬܒܚܪܝܢ ܠܕܚܠܬ ܐܠܗܐ ܘܠܡܝܬܪܘܬܐ ܒܪܡ ܕܝܢ ܐܠܐ ܐܢ ܐܢܫ ܡܢ ܿ ܗ݀ܢܘܢ ܕܡܢܢܢ ܕܙܗܝܪܐܝܬ ܐܡܼܪ ܐܘ ܡܢ ܒܬܪܟܢ ܢܐܡܪ ܘܚܘܐ ܗܼܢܝܢ ܗܿܢܝܢ ܠܡܟܣܢܘܬܐ ܕܗܿܘ ܕܒܟܠܗܝܢ ܐܠܗܐ ܫܢܐ ܿ ܕܐܝܟܐܢ ܠܐ ܗܘܬ ܪܫܢܘܬܐ ܕܠܩܘܒܠܐ ܕܐܠܗܐ ܕܒܟܝܢܗ ܡܬܟܬܫܐ ܥܡܗ ܿ ܐܝܬܘܗܝ ܐܟܠ ܩܪܨܐ ܠܐ ܗܘܐ ܓܝܪ ܚܪܝܢܐ ܗܘܼ ܗܿܘ ܕܪܚܡ ܫܪܪܐ ܐܝܬܘܗܝ ܀ ܀ ܀ 
</p>
</div>
<div type="section" n="86">
<head type="editorial">86</head>
<p xml:lang="syr">

ܢܝܬܐ ܕܝܢ ܘܐܦ ܗܿܢܝܢ ܕܫܠܝܚܐ ܟܠܗܝܢ ܕܢܓܕ ܠܗܝܢ ܠܡܣܡ ܒܪܥܝܢܗ ܒܝܫܐ ܗܘ ܗܢܐ ܒܩܛܝܪܐ ܘܢܚܪܪ ܐܢܝܢ ܒܡܠܬܢ ܡܢ ܣܒܪܗ ܒܝܼܫܐ ܿ ܠܘܩܕܡ ܓܝܪ ܚܠܦ ܡܪܚܘܬܗ ܕܠܘܩܒܠ ܟܬܒ̈ܐ ܩܕܝܫ̈ܐ ܢܦܩ ܪܘܚܐ ܘܥܠ ܡܠܬܗ ܢܘܟܪܝܬܐ ܕܗܿܢܝܢ ܫܘܥ̈ܝܬܐ ܕܚܕܝܪ̈ܢ ܠܗ ܿ ܡܘܕܐ ܘܐܡܿܪ ܕܦܘܠܘܣ ܠܡ ܗܿܘ ܐܡܪ ܕܩܠܝܠ ܡܢ ܣܓܝ ܝܿܕܥ ܿ ܘܩܠܝܠ ܡܢ ܣܓܝ ܐܬܢܒܼܝ ܿ ܘܡܐ ܕܐܬܬܼ ܠܡ ܓܡܝܪܘܬܐ ܐܬܒܛܠ ܠܗ 

<pb n="170"/>

ܗܿܘ ܡܕܡ ܕܩܠܝܠ ܗܘܐ . ܡܛܠ ܠܡ ܗܟܝܠ ܕܒܐܝ̈ܕܝ ܐܿܡܪ ܥܠܬ ܓܡܝܪܘܬܐ ܒܐܝ̈ܕܝ ܕܝܠܝ ܠܡ ܘܐܦ ܗܿܘ ܡܕܡ ܕܩܠܝܠ ܗܘܐ ܡܬܬܩܢ ܠܡ ܘܡܬܕܟܐ ܿ ܡܣܬܒܪܝܢ ܠܝ ܕܝܢ ܗܿܢܘܢ ܕܡܢܗ ܕܟܕ ܨܒܝܢ ܣܿܡܝܢ ܒܪܥܝܢܝܗܘܢ ܿ ܐܢ ܠܐ ܡܬܒܝܢܝܢ ܕܐܝܟܐܢ ܠܥܠܡܐ ܗܘ ܕܥܬܝܕ ܡܫܪܪ ܠܗܿ ܠܝܕܥܬܐ ܓܡܝܪܬܐ ܗܘ ܦܘܠܘܣ ܛܘܒܢܐ ܐܢ ܓܝܪ ܠܗܿܢܘܢ ܕܥܕܟܝܠ ܒܦܓܪܐ ܐܢܘܢ ܐܬܬܘܣܦܼܬ ܗܫܐ ܝܕܥܬܐ ܓܡܝܪܬܐ ܡܢܐ ܝܬܝܪ ܗܘܐ ܿ ܠܗܘܢ ܠܗܠܝܢ ܡܐ ܕܩܒܼܠ ܛܘܒܢܘܬܐ ܗܝ ܕܡܣܟܝܢ ܠܗܿ ܿ ܠܝܬ ܓܝܪ ܡܕܡ ܛܘܒܢܘܬܐ ܠܒ̈ܢܝ ܐܢܫܐ ܡܢ ܝܕܥܬܐ ܓܡܝܪܬܐ ܟܡܐ ܕܡܫܟܚܝܢ ܗܿܢܘܢ ܕܝܢ ܕܐܦ ܡܢ ܗܿܘ ܩܠܝܠ ܡܛܠ ܣܒܪܗܿ ܒܝܼܫܐ ܕܛܘܥܝܝ ܘܕܪܘܫܥܐ ܕܡܢܝ ܫܢܝܐ ܐܬܓܼܠܙܘ ܣܿܒܪܝܢ ܕܓܡܝܪܘܬܐ ܢܣܒܼܘ ܿ ܐܡܼܪ ܕܝܢ ܦܘܠܘܣ ܫܠܝܚܐ ܕܗܫܐ ܐܝܟ ܕܒܡܚܙܝܬܐ ܚܿܙܝܢ ܐܢܚܢܢ ܡܛܠ ܕܒܦܓܪܐ ܐܢܚܢܢ ܓܠܝܐܝܬ ܿ ܗܝܕܝܢ ܕܝܢ ܐܦܝܢ ܠܘܩܒܠ ܐܦ̈ܝܢ . ܡܛܠ ܕܒܠܥܕ ܥܒܘܬܐ ܦܓܪܢܝܬܐ ܐܪܥܝܢ ܐܢܚܢܢ ܠܫܪܪܐ ܕܐܠܗܐ ܗܟܢܐ ܕܐܦܠܐ ܗܫܐ ܛܿܥܝܢ ܐܢܚܢܢ ܘܐܦܠܐ ܗܝܕܝܢ ܚܣܝܪܐܝܬ ܐܝܟ ܡܐ ܕܡܫܟܚܐ ܢܕܥ . ܟܕ ܗܐ ܗܼܝ ܗܕܐ ܩܠܝܠ ܠܐ ܒܠܚܘܕ ܠܐ ܒܛܠܬ ܿ ܐܠܐ ܐܦ ܠܒܟܬ ܣܦܩܐܝܬ ܒܟܘܠܗܿ ܓܡܪܬܐ ܿ ܘܗܿܘ ܕܝܢ ܕܐܡܼܪ ܥܠ ܢܦܫܗ ܓܡܝܪܘܬܐ ܕܐܝܢ ܒܫܪܪܐ ܕܓܠܘܬܐ ܓܡܝܪܬܐ ܐܝܬܘܗܝ ܡܣܠܝܐ ܠܟܠܗܿ ܥܕܬܐ ܕܐܠܗܐ ܘܠܟܘܠܗܘܢ ܕܐܝܬ ܒܗܘܢ ܪܥܝܢܐ ܐܝܬܘܗܝ . ܐܢ ܗܟܝܠ ܠܐ ܐܬܒܛܠ ܗܘ ܩܠܝܠ ܓܡܝܪܘܬܐ ܐܝܟ ܫܕܠܝܚܐ ܐܡܼܪ ܓܠܝܐ ܗܝ ܕܠܐ ܐܬܬܼ ܘܡܟܝܠ ܘܐܦ ܗܟܐܢ ܡܬܟܣܝܢ ܕܥܫܩܝܢ ܠܗܿ ܡܠܠܬܐ ܿ ܀ ܀ ܀
</p>
</div>
<div type="section" n="87">
<head type="editorial">87</head>
<p xml:lang="syr">

ܘܐܡܬܝ ܕܝܢ ܕܡܠܟܝܢ ܕܡܚ̈ܫܘܠܐ ܕܪܕܘܦܝܐ ܠܓܡܪ ܠܐ ܢܬܩܪܒܘܢܿ ܐܠܐ ܢܕܒܚܘܢ ܘܟܠܡܕܡ ܢܥܒܕܘܢ ܕܦܩܕܝܢ ܠܗܘܢ ܚܢܦ̈ܐ ܒܐܪܚܬܐ ܡܠܬܗ ܕܫܠܝܚܐ ܡܬܚܫܚܝܢ ܕܐܡܿܪ ܕܠܟܠ ܐܢܫ ܟܠ ܗܘܼܝܬ ܕܠܟܘܠ ܐܢܫ ܐܚܐ ܿ ܐܟܙܢܐ ܕܐܢ ܐܢܫ ܢܫܬܘܕܐ ܐܣܝܘܬܐ ܘܢܒܥܪ ܠܡܐܣܝܘ ܟܪ̈ܝܗܐ ܘܗܼܘ ܒܟܘܪܗܢܐ ܕܠܝܬ ܠܗ ܐܣܝܘܬܐ ܢܬܠܒܼܟ ܘܩܕܡ ܟܠܗܘܢ ܢܡܘܬ ܟܠܗܿ ܓܝܪ ܒܛܝܠܘܬܐ ܕܡܠܦܢܘܬܗ ܕܦܪܘܩܢ ܿ ܗܕܐ ܗܝ ܕܥܕܡܐ ܠܡܘܬܐ ܙܕܩ ܕܢܦܘܩ ܚܠ ܕܚܠܬܐ ܕܫܪܪܐ ܕܐܠܗܐ ܿ ܐܢ ܗܟܝܠ ܒܟܠܙܒܢ ܥܬܝܕܝܢ ܗܿܢܘܢ ܕܡܠܦܝܢ ܕܢܫܬܚܠܦܘܢ ܠܡ ܪ̈ܕܘܦܝܗܘܢܿ ܠܐܡܬܝ ܡܫ̈ܬܚܠܝܢ ܠܗܘܢ ܠܗܿܢܘ ܕܛܿܥܝܢ ܠܕܚܠܬ ܐܠܗܐ ܐܠܐ ܓܠܝ ܗܝ ܕܐܝܟܢܐ ܨܒܝܢܐ ܕܪܘܫܥܐ ܕܗܟܐܢ ܐܝܬܘܗܝ ܐܦ ܗܼܘ ܗܢܐ ܕܗܿܢܝܢ ܒܟܠ ܙܒܢ ܐܦ ܒܡܥܕܪ̈ܢܝܬܐ ܠܣܘܓܦܢܐ ܘܠܢܟܝܢܐ ܡܬܚܫܚ ܿ ܕܠܩܘܒܠܐ ܕܗܿܝ ܕܐܡܼܪ ܗܘ ܦܘܠܘܣ ܕܠܗܿܢܘܢ ܕܡܚܒܝܢ ܠܐܠܗܐ ܒܟܠܡܕܡ ܡܥܕܪ ܠܗܘܢ ܠܛܒ̈ܬܐ ܀ ܀ ܀
</p>
</div>
<div type="section" n="88">
<head type="editorial">88</head>
<p xml:lang="syr">

ܐܚܪܬܐ ܗܟܝܠ ܐܦ ܒܝܕ ܗܕܐ ܡܠܬܐ ܡܒܕܩ ܿ ܡܛܠ ܓܝ ܕܠܘܩܒܠ ܝܗܘ̈ܕܝܐ ܡܢ ܡܠܦܢܘܬܐ ܕܝܗܘ̈ܕܝܐ 

<pb n="171"/>

ܐܪܥ ܗܘܐ ܘܠܗܿܢܘܢ ܕܬܚܝܬ ܢܡܘܣܐ ܐܢܘܢ ܡܢ ܢܡܘܣܐ ܬܚܘ̈ܝܬܐ ܕܥܠ ܡܫܝܚܐ ܡܣܪܚܼ ܗܘܐ . ܘܠܘܬ ܚܢ̈ܦܐ ܕܝܢ ܕܕܠܐ ܢܡܘܣ ܐܢܘܢ ܡܢ ܗܿܢܝܢ ܦ̈ܘܐܛܐ ܕܒܝܬ ܝܘܢܝ̈ܐ . ܚܠܛ ܗܘܐ ܐܝܟ ܗܿܝ ܕܐܡܼܪ ܕܡܢܗ ܕܓܢܣܐ ܐܝܬܝܢ ܠܒܘܛܠܐ ܕܛܘܥܝܝ ܕܚܢܦܘܬܐ ܘܬܘܒ ܕܐܡܼܪ ܚܕ ܚܕ ܡܢܗܘܢ ܡܡܠܠ ܗܘܐ . ܘܠܡܠܬܐ ܕܕܚܠܬ ܐܠܗܐ ܕܥܠܝܗܿ ܒܛܝܠ ܗܘܬ ܠܗ . ܠܘܬ ܟܠ ܐܢܫ ܡܬܚ ܗܘܐ . ܐܡܼܪ ܕܠܟܘܠ ܐܢܫ ܟܠ ܗܘܝܬ ܿ ܕܠܟܠ ܐܢܫ ܐܬܪ ܐܠܘ ܓܝܪ ܥܿܪܩ ܗܘܐ ܡܢ ܡܚܫܘܠܐ ܕܪܕܘܦܝܐ ܘܗܼܘ ܡܫܬܚܠܦ ܗܘܐ . ܐܦܠܐ ܐܢܫ ܒܡ̈ܠܘܗܝ ܚܐܪ ܗܘܐ ܿ ܝܬܝܪܐܝܬ ܐܠܐ ܒܥܒܕܗ ܛܐܢ ܗܘܐ ܿ ܘܐܝܟܢܐ ܕܝܢ ܗܼܘ ܒܫܘܠܡܗ ܪܝܫܗ ܐܬܦܼܣܩ ܡܢ ܢܐܪܘܢܿ ܘܨܒܬܐ ܘܚܿܬܡܐ ܠܐ ܡܐ ܕܡܕܝܢܬܐ ܕܪ̈ܗܘܡܝܐ ܗܘܐ ܿ ܗܼܢܘܢ ܓܝܪ ܠܐ ܨܒܝܢ ܕܚܠܦ ܕܓܠܬܐ ܒܡܚܫܘܠܐ ܢܗܘܘܢܿ ܗܿܢܝܢ ܕܝܢ ܕܠܛܝܒܘܬܐ ܕܫܪܪܐ ܒܝܕ ܪܘܚܐ ܩܕܝܫܬܐ ܫܼܘܘ . ܐܦ ܦܓܪܗܘܢ ܡܫܠܡܝܢ ܠܪܕܘܦܐ ܕܗܟܢܐ ܗܝ ܕܪܫܝܬܐ ܗܝ ܢܛܪܘܢ ܠܗܘܢ ܡܘܕܝܢܘܬܗܘܢ ܕܒܝܫܘܥ ܀ ܀ ܀
</p>
</div>
<div type="section" n="89">
<head type="editorial">89</head>
<p xml:lang="syr">

ܘܐܡܬܝ ܕܝܢ ܕܐܡܪܝܢ ܕܓܒ̈ܝܐ ܐܢܚܢܢ ܗܝ ܕܐܘܢܓܠܝܘܢ ܡܣܪ̈ܚܝܢ ܕܣܓܝܐܝܢ ܩܪ̈ܝܐ ܘܙܥܘܪ̈ܝܢ ܓܒ̈ܝܐ . ܘܬܘܒ ܛܢ̈ܢܐ ܬܡܝܗ̈ܐ ܡܬܚܙܝܢ ܿ ܕܫܝܢܘܬ ܕܪܒܗܘܢ ܒܗܕܐ ܩܕܡ ܓܝܪ ܗܿܝ ܓܒܝܬܐ ܕܒܫܪܪܐ ܗܝ ܕܩܕܡ ܐܡܼܪ ܡܪܢ ܕܒܡܐܬܝܬܗ ܕܬܪ̈ܬܝܢ ܥܿܒܕ ܗܿܢܝܢ ܠܒܪ ܡܢ ܣܒܪܐ ܕܫܪܪܐ ܓܒ̈ܝܐ ܐܬܚܙܼܝܘ ܐܡܝܢܐܝܬ ܠܪܘܫܥܐ ܿ ܀ ܀ ܀
</p>
</div>
<div type="section" n="90">
<head type="editorial">90</head>
<p xml:lang="syr">

ܘܥܡ ܗܿܢܝܢ ܬܘܒ ܐܡܪܝܢ ܕܡܢܐ ܠܡ ܐܡܪ̈ܝܢ ܐܢܬܘܢ ܥܠ ܗܕܐ ܕܗܼܘ ܠܡ ܫܠܝܚܐ ܓܠܝܐܝܬ ܩܥܼܐ ܿ ܕܚܙܢܐ ܢܡܘܣܐ ܐܚܪܢܐ ܒܗܕܡ̈ܝ ܿ ܕܡܬܟܬܫ ܠܘܩܒܠ ܢܡܘܣܐ ܕܪܥܝܢܝ . ܘܫܒܐ ܠܝ ܠܢܡܘܣܐ ܕܚܛܝܬܐ ܕܐܝܬ ܒܗܕܡ̈ܝ ܚܙܝ ܠܡ ܐܡܪܝܢ . ܐܝܟܢܐ ܠܡ ܡܘܕܐ ܥܠ ܣܩܘܒܠܐ ܘܥܠ ܬܚܬܘܫܐ ܕܐܝܬ ܒܢ ܕܡܢ ܡܘܙܓܐ ܕܛܒܐ ܠܡ ܘܕܒܝܫܐ ܗܢܼܝܢ ܕܝܿܝܢ ܗܿܢܝܢ ܡܣܪܚܝܢ ܘܠܘܩܒܠܗܘܢ ܡܙܝܥܝܢ ܓܐܪ̈ܐ ܿ ܠܘܩܕܡ ܓܝܪ ܡܫܒܚ ܠܗ ܠܢܡܘܣܐ ܗܘܼ ܫܠܝܚܐ ܘܡܩܕܡ ܐܡܿܪ ܕܚܕܢܐ ܓܝܪ ܒܢܡܘܣܗ ܕܐܠܗܐ ܐܝܟ ܕܡܢ ܒܪ ܐܢܫܐ ܕܠܓܘ ܿ ܐܢ ܗܟܝܠ ܢܡܘܣܐ ܕܐܠܗܐ ܠܗ ܠܢܡܘܣܐ ܡܫܡܞ ܿ ܐܝܟܐ ܢܬܣܝܡ ܓܘܕܦܗ ܕܡܿܢܝ ܕܠܘܩܒܠ ܢܡܘܣܐ ܘܬܘܒ ܕܝܢ ܐܢ ܢܡܘܣ̈ܐ ܕܠܩܘܒܠܐ ܐܝܬܝܗܘܢ ܕܐܠܗܐ ܘܐܦ ܕܗܝܠܐ ܠܡܢܐ ܣܪܝܩܐܝܬ ܬܟܬܘܫܐ ܫܘܝܐ ܕܒܝܫܬܐ ܡܩܝܡ ܠܩܘܒܠܗ ܗܘ ܛܒܐ ܬܟܬܘܫܐ ܓܝܪ ܫܘܝܐ ܩܪܒܐ ܕܠܐ ܫܿܠܡ ܐܝܬ ܒܗ ܿ ܐܦ ܠܐ ܓܝܪ ܒܬܪ ܥܡܠܐ ܘܫܚܩܐ ܣܓܝܐܐ ܡܫܟܚܐ ܕܢܬܩܪܒܘܢ ܗܿܢܘܢ ܕܠܩܘܒܠܐ ܠܘܬ ܫܝܢܐ ܿ ܘܐܢܝܐ ܟܝ ܢܡܣܘܐ ܕܚܛܝܬܐ ܣܡܼܬ ܗܼܝ ܗܝܠܐ ܕܡܕܡ ܠܐ ܝܿܕܥܐ . ܐܠܐ ܐܝܟ ܕܕܡܝܐ ܒܫܢܝܘܬܗܘܢ ܡܫܬܥܝܢ ܐܘ ܒܕܡܘܬ ܣܡ̈ܝܐ 

<pb n="172"/>

ܡܝܫܢ ܘܠܐ ܝܕܥܝܢ ܿ ܐܝܟܢܐ ܓܝܪ ܡܫܟܚܝܢ ܕܢܩܦܘܢ ܠܚܙܬܐ ܘܠܒܘܝܢܐ ܕܟܬܒ̈ܐ ܐܠܗ̈ܝܐ ܕܦܩܩܘܬܐ ܕܫܢܝܘܬܐ ܫܕܪܪܐ ܡܠܝܢ ܀ ܀ ܀
</p>
</div>
<div type="section" n="91">
<head type="editorial">91</head>
<p xml:lang="syr">

ܗܕܐ ܕܝܢ ܕܒܝܕ ܗܿܢܝܢ ܕܐܬܣܝܡ ܩܕܡܝܢ ܕܗܼܘ ܫܠܝܚܐ ܛܘܒܢܐ ܡܥܬܕ ܐܝܬܝܗܿ ܗܟܢܐ ܡܠܬܗ ܓܝܪ ܠܘܬ ܝܗ̈ܘܕܝܐ ܐܝܬܝܗܿ ܗܘܬ ܿ ܕܚܠܦ ܢܡܘܣܐ ܠܒܪ ܡܢ ܡܫܘܚܬܐ ܡܬܚܪܝܢ ܗܘܘ ܿ ܕܢܒܛܠܘܢ ܗܝܡܢܘܬܐ ܘܕܢܟܚܕ ܐܢܘܢ ܕܝܢ ܠܗܠܝܢ ܬܡܝܗܐܝܬ ܨܿܒܐ . ܕܠܘܬ ܗܿܘ ܡܕܡ ܕܡܝܬܪ ܡܢ ܦܘܩ̈ܕܐ ܕܢܡܘܣܐ ܢܣܩܘܢ ܘܢܬܥܠܘܢܿ ܐܡܿܪ ܐܢܐ ܕܝܢ ܠܘܬ ܗܝܡܢܘܬܐ ܿ ܡܛܠ ܕܝܢ ܕܓܠܝܐܝܬ ܬܬܝܕܥ ܗܼܝ ܗܕܐ ܢܡܘܣܐ ܐܬܝܼܗܒ ܠܝܗ̈ܘܕܝܐ ܡܛܠ ܕܗܝܡܢܘܬܐ ܠܘܬ ܐܠܗܐ ܠܝܬ ܗܘܬ ܒܗܘܢ ܿ ܗܝܡܢܘܬܐ ܓܝܪ ܢܡܘܣܐ ܣܝܡܐ ܝܬܝܪܐܝܬ ܘܠܐ ܗܘܐ ܢܡܘܣܐ ܡܬܣܝܡ ܠܗ ܘܡܢ ܢܦܫܗܿ ܡܫܟܚܐ ܗܘ ܡܕܡ ܕܫܦܪ ܠܐܠܗܐ ܘܠܐ ܗܘܐ ܡܢ ܠܒܪ ܝܿܠܦܐ ܿ ܐܝܬܝܗܿ ܕܝܗ ܗܝܡܢܘܬܐ ܕܒܐܠܗܐ ܝܕܥܬܐ ܕܐܠܗܐ ܕܒܝܕ ܒܪ̈ܝܬܐ ܕܡܬܚܙܝܢ ܘܚܘܫܒܐ ܕܒܟܝܢܐ ܥܡ ܚܘܒܐ ܘܫܠܡܘܬܐ ܕܠܘܬܗ ܒܐܝܕܥܬܐ ܕܒܟܝܢܐ ܕܡܝܬܪܘܬܐ ܘܕܒܝܫܬܐ ܕܫܦܪܐ ܠܐܠܗܐ ܀ ܀ ܀
</p>
</div>
<div type="section" n="92">
<head type="editorial">92</head>
<p xml:lang="syr">

ܗܼܢܘܢ ܕܗܟܝܠ ܕܡܛܠ ܕܛܡܝܪܝܢ ܒܩܘܕܡܐ ܕܪ̈ܓܝܓܬܐ ܒܚܛܗ̈ܐ ܕܒܨܒܝܢܗܘܢ ܕܐܬܪܐ ܒܗܘܢ ܠܗܝܡܢܘܬܐ ܠܐ ܝܿܗܒܝܢ . ܣܢܝܩܝܢ ܐܢܘܢ ܕܡܢ ܠܒܪ ܢܐܠܦܘܢ ܗܼܢܘܢ ܕܡܢܗܘܢ ܘܒܗܘܢ ܒܕܥܝܢ . ܗܿܢܘܢ ܕܩܢܝܢ ܗܝܡܢܘܬܐ ܠܘܬ ܐܠܗܐ ܒܪܡ ܕܝܢ ܟܕ ܫܡܥܝܢ ܗܼܢܘܢ ܗܠܝܢ ܕܐܝܟ ܗܟܢܐ ܐܢܘܢ ܗܼܢܘܢ ܦܘܩ̈ܕܐ ܕܥܠ ܝܕܥܬܐ ܕܐܠܗܐ ܘܥܠ ܡܝܬܪܘܬܐ ܐܢ ܗܿܘ ܕܠܐ ܒܝܕ ܗܿܢܝܢ ܕܫܡܥܝܢ ܢܗܘܘܢ ܒܚܘܒܐ ܠܘܬ ܗܿܘ ܕܦܩܕ ܐܢܘܢ ܗܿܢܝܢ ܕܫܠܡܢ ܠܥܘܕܪܢܗܘܢ ܘܢܓܕܘܢ ܘܢܚܛܦܘܢ ܠܗܘܢ ܗܝܡܢܘܬܐ ܡܕܡ ܘܚܘܒܐ ܠܘܬܗ ܘܕܡܣܟܠܝܢ ܘܚܛܝܢ ܒܝܕ ܗܿܢܝܢ ܕܡܬܪܕܝܢ ܝܠܦܝܢ ܕܫܡܥܝܢ ܦܘܩܕܢܗ ܕܢܡܘܣܐ ܕܡܣܠܝܢ ܗܠܝܢ ܠܐ ܢܗܘܝܢ ܿ ܘܕܢܫܢܘܢ ܕܝܢ ܡܢ ܢܝܚܐ ܕܚܛܗ̈ܐ ܠܐ ܣܓܝ ܢܨܒܘܢܿ ܡܠܬܐ ܓܝܪ ܕܡܢ ܠܒܪ ܡܫܬܡܥܐ ܕܠܐ ܡܪܓܫܢܘܬܐ ܕܥܡ ܚܫܐ ܘܥܡ ܚܘܒܐ ܕܗܿܢܘܢ ܕܡܬܕܪܝܢ ܒܛܠܬܐ ܡܟܢܐ ܒܟܠܙܒܢ ܿ ܕܬܗܘܼܐ ܡܢ ܥܘܕܪܢܐ ܕܗܼܝ ܗܕܐ ܟܒܪ ܐܝܬܝܗܿ ܗ݀ܝ ܕܐܬܐܡܪܬ ܡܢ ܢܒܝܐ . ܕܐܢ ܠܐ ܬܗܝܡܢܘܬܢ ܐܦܠܐ ܬܣܬܟܠܘܢ ܟܕ ܗܟܝܠ ܒܗܢܐ ܐܣܟܡܐ ܐܝܬܝܗܘܢ ܗܘܐ ܝܗܘ̈ܕܝܐ ܐܝܬܝܼܗܒ ܠܗܘܢ ܢܡܘܣܐ ܐܝܟ ܕܠܗܿܢܘܢ ܕܠܐ ܡܗܝܡܢܝܢ ܠܟܐܢ̈ܐ ܓܝܪ ܢܡܘܣܐ ܠܐ ܗܣܝܼܡ . ܘܬܘܒ ܡܛܠ ܕܗܝܡܢܘܬܐ ܘܚܘܒܐ ܠܘܬ ܐܠܗܐ ܠܝܬ ܗܘܐ ܒܗܘܢ ܿܩܘܝܘ ܒܕܠܐ ܐܝܕܥܬܐ ܘܒܥܘܠܐ . ܗܝܡܢܬܘܐ ܓܝܪ ܡܘܠܕܐ ܟܐܢܘܬܐ ܘܚܘܒܐ ܕܐܠܗܐ ܿ ܕܗܝ ܗܕܐ ܡܐ ܕܪܚܝܩܐ ܟܪܝܗܝܢ ܐܢܘܢ ܦܘܩ̈ܕܢܐ ܕܥܠ ܡܝܬܪܘܬܐ ܀ ܀ ܀
</p>
</div>
<div type="section" n="93">
<head type="editorial">93</head>
<p xml:lang="syr">

ܡܢܐ ܗܟܝܠ ܢܐܡܪ ܟܒܪ ܐܢܫ ܕܥܕܪ ܘܐܘܬܪ ܢܡܘܣܐ ܿ ܐܠܐ ܫܚܠܦ ܡܢ ܒܝܫܬܐ ܠܗܿܢܘܢ ܕܒܗܿ 

<pb n="173"/>

ܐܬܪܕܝܘ ܿ ܗܼܝ ܗܕܐ ܕܝܢ ܩܕܡܝܬܐ ܛܒܬܐ ܥܕܪ ܕܩܿܕܡ ܛܝܒ ܐܢܘܢ ܠܗܿܢܘܢ ܕܒܝܫܐܝܬ ܐܝܬܝܗܘܢ ܗܘܘ ܿ ܐܟܣܗ݀ ܓܝܪ ܠܚܛܝܬܐ ܗܿܝ ܕܟܣܝܐ ܗܘܬ ܿ ܕܗܼܝ ܗܕܐ ܕܐܬܟܣܼܣܬ ܘܗܘܬ ܠܗܿ ܓܠܝܬܐ ܿ ܗܘܼܬ ܠܗܿ ܒܣܒܪܐ ܕܫܘܚܠܦܐ . ܡܛܠ ܕܐܦ ܚܫܐ ܕܒܩܦܓܪܐ ܟܡܐ ܕܟܣܐ ܠܐ ܠܓܡܪ ܡܫܬܢܐ . ܡܐ ܕܐܬܓܠܝ ܕܝܢ ܒܛܝܠܘܬܐ ܕܥܗܢܐ ܠܗܼ ܗ݀ܘܝܐ ܥܠܘܗܝ . ܗܟܢܐ ܗܟܝܠ ܘܐܦ ܥܝܕܐ ܕܚܛܗ̈ܐ ܕܒܢܘܓܪܐ ܕܙܒܢܐ ܕܡܢ ܩܕܝܡ ܡܢ ܪ̈ܓܫܝܗ ܕܝܕܥܬܐ ܥܿܪܩܝܢ ܗܘܘ ܡܛܠ ܕܛܡܝܪܐ ܗܘܬ ܒܪ̈ܓܝܓܬܐ ܡܛܠ ܕܐܦ ܠܐ ܒܒܝܫܘܬܐ ܕܪܥܝܢܐ ܒܝܫ̈ܬܐ ܕܣܿܥܪܐ ܡܫܟܚܐ ܗܘܬ ܕܬܬܒܝܿܢ ܐܠܐ ܐܦ ܠܐ ܕܒܝܫ̈ܬܐ ܐܝܬܝܗܝܢ ܝܕܥܐ ܗܘܬ ܕܗܟܢܐ ܐܬܠܒܼܟܬ ܗܘܬ ܒܥܝܕܐ ܐܝܟܢܐ ܕܬܫܚܠܦ ܐܦ ܣܒܪܗܝܢ ܕܨ̈ܒܘܬܐ ܕܒܟܝܢܐ ܿ ܗܿܘ ܕܝܢ ܢܡܘܣܐ ܕܐܬܬܣܼܝܡ ܐܝܥܪܗܿ ܠܐܝܕܥܬܐ ܘܠܡܕܥܐ ܘܐܥܝܪ ܘܐܦ ܠܪ̈ܓܫܐ ܕܒܝܟܢܗܿ ܿ ܐܝܟܢܐ ܕܕܗܫܐ ܠܘܬ ܦܘܪܫܢܐ ܕܒܟܝܢܐ ܕܝܠܗܝܢ ܕܨ̈ܒܘܬܐ ܿ ܬܪܕܐ ܘܬܩܪܘܒ ܘܬܚܙܐ ܿ ܘܟܢ ܬܘܒ ܐܦ ܬܕܥ . ܕܡܢܐ ܗܝ ܡܝܬܪܘܬܐ ܿ ܘܢܡܐ ܗܝ ܒܝܫܬܐ ܿ ܗܟܢܐ ܗܟܝܠ ܥܘܕܪܢܐ ܪܒܐ ܘܝܘܬܪܢܐ ܩܕܡܝܐ ܠܗܿܢܘܢ ܕܕܠܐ ܪܓܫܬܐ ܐܝܬܝܗܘܢܿ ܗܘܐ . ܩܿܕܡ ܗܘܐ ܠܗܘܢ ܒܣܝܡ ܢܡܘܣܐ ܕܡܛܠ ܗܕܐ ܐܡܼܪ . ܕܢܡܘܣܐ ܕܝܢ ܥܠ ܕܬܣܓܐ ܚܛܝܬܐ ܿ ܘܠܐ ܗܘܐ ܕܐܝܟ ܕܒܬܘܣܦܬܐ ܘܒܡܛܠܐ ܬܗܘܐ ܣܓܝܐܐ ܿ ܐܠܐ ܡܛܠ ܕܟܣܝܐ ܗܘܬ ܕܬܬܓܠܐ ܿ ܘܐܝܟܐ ܕܝܢ ܕܣܓܝܼܬ ܚܛܝܬܐ ܬܡܢ ܐܬܝܬܪܬ ܛܝܒܘܬܐ ܿ ܐܫܬܟܼܚ ܓܝܪ ܐܬܪܐ ܕܫܘܚܢܐ ܕܐܬܓܼܠܝ ܢܬܐܣܐ . ܘܗܟܢܐ ܘܐܦ ܗܕܐ ܐܬܓܠܼܝܬ ܘܠܐ ܡܬܝܕܥܐ ܗܘܬ . ܘܐܦ ܠܐ ܛܝܒܘܬܐ ܗܘܬ ܐܠܘ ܐܦ ܙܒܢ̈ܬܐ ܣܓܝ̈ܐܬܐ ܩܕܡܼܬ ܫܒܩܼܬ ܚܛܗ̈ܐ ܐܠܘ ܠܐ ܕܠܘܩܕܡ ܗܼܝ ܗܕܐ ܒܢܡܘܣܐ ܐܬܟܣܼܣܬ ܿ ܐܠܨܐܝܬ ܗܟܝܠ ܩܕܡܗܿ ܠܛܝܒܘܬܐ . ܗܘܼ ܢܡܘܣܐ ܿ ܐܝܟܢܐ ܕܢܩܕܡ ܢܦܫܩ ܡܘܗܒܬܗܿ ܕܝܠܗ ܕܛܝܒܘܬܐ . ܝܘܬܪܢܐ ܗܟܝܠ ܕܡܢ ܢܡܘܣܐ ܗܿܢܘ ܟܘܠܗ ܘܐܝܟ ܗܢܐ ܡܛܠ ܕܝܢ ܕܒܟܠ ܙܒܢ ܒܠܥܕ ܗܝܡܢܘܬܐ ܝܗ̈ܘܕܝܐ ܐܝܬܝܗ̈ܘܢ ܗܘܬ ܒܣܝܡ ܢܡܘܣܐ ܘܒܟܠܙܒܢ ܡܬܪܕܝܢ ܗܘܘ ܘܠܐ ܡܬܘܡ ܠܘܬ ܓܒܝܬܗ ܕܫܪܪܐ ܩܪܒܘ ܚܙܝ ܡܟܝܠ ܕܒܗܕܐ ܕܘܟܬܐ ܕܟܬܒܐ ܕܣܝܡܐ ܩܕܡܝܢ ܦܘܠܘܣ ܛܘܒܢܐ ܡܢܐ ܥܿܒܕ ܫܩܠ ܒܡܠܬܗ ܦܪܨܘܦܐ ܕܓܒܪܐ ܕܒܢܡܘܣܐ ܕܠܐ ܗܝܡܢܘܬܐ ܡܬܕܒܪ ܕܝܕܥ ܡܟܝܠ ܒܝܕ ܦܘܩ̈ܕܢܐ ܗܿܢܘܢ ܕܡܢ ܠܒܪ ܕܒܝܫܬܐ ܗܝ ܥܘܠܘܬܐ ܘܥܒܪ ܢܡܘܣܐ ܒܩܼܘܕܡܐ ܕܝܢ ܕܥܝܕܐ ܿ ܕܢܫܢܐ ܡܼܢ ܚܛܗܐ ܠܐ ܡܬܪܡܐ ܘܐܡܿܪ ܕܝܕܥܢܐ ܓܝܪ ܕܢܡܘܣܐ ܕܪܘܚ ܗܘ . ܐܢܐ ܕܝܢ ܕܦܓܪ ܐܢܐ ܡܢܘ ܕܝܢ ܐܢܐ ܿ ܠܐ ܗܘܐ ܦܘܠܘܣ ܗܘ ܕܟܬܒܼ ܿ ܐܠܐ ܗܿܘ ܕܡܢܗ ܟܬܒܼ ܕܐܝܬܘܗܝ ܬܚܝܬ ܢܡܘܣܐ ܿ ܘܥܕܟܝܠ ܡܙܒܢ ܠܚܛܝܬܐ ܙܒܝܢܬܐ ܕܝܢ ܠܥܝܕܐ 

<pb n="174"/>

ܘܠܩܘܕܡܐ ܡܫܡܗ ܿ ܠܐ ܗܘܐ ܓܝܪ ܕܟܝܢܐ ܗܝ ܙܒܝܢܬܐ ܐܠܐ ܨܒܘܬܐ ܐܝܬܝܗ ܕܥܠܐ ܡܥܠ ܿ ܠܐ ܗܘܐ ܓܝܪ ܗܿܘ ܡܕܡ ܕܨܒܐ ܐܢܐ ܥܿܒܕ ܐܢܐ . ܘܡܢܐ ܗܘ ܕܝܢ ܗܢܐ . ܗܼܘ ܗܿܘ ܡܕܡ ܕܦܩܕ ܢܡܘܣܐ ܿ ܐܠܐ ܗܿܘ ܡܕܡ ܕܣܢܐ ܐܢܐ ܥܿܒܕܢܐ . ܗܼܘ ܗܿܘ ܕܝܢ ܡܕܡ ܕܡܣܠܐ ܢܡܘܣܐ ܘܡܕܝܢ ܣܢܐ ܐܢܐ ܡܛܠ ܕܒܝܕ ܢܡܘܣܐ ܝܠܦܬ ܕܒܝܫܬܐ ܗܝ ܣܥܪܢܐ ܕܝܢ ܡܛܠ ܕܡܙܕܟܐ ܐܢܐ ܡܛܠ ܕܒܝܕ ܢܡܘܣܐ ܝܠܦܬ ܕܒܝܫܬܐ ܗܝ ܣܥܪܢܐ ܕܝܢ ܡܛܠ ܕܡܙܕܟܐ ܐܢܐ ܡܢ ܥܝܕܐ ܘܐܢ ܕܝܢ ܗܿܘ ܡܕܡ ܕܠܐ ܨܒܢܐ ܥܿܒܕܢܐ ܿ ܐܿܡܪܢܐ ܥܠ ܿ ܢܡܘܣܐ ܕܫܦܝܪܐ ܗܘ ܿ ܐܢ ܓܝܪ ܐܝܢ ܠܐ ܨܿܒܐ ܐܢܐ ܡܛܠ ܕܒܝܕ ܢܡܘܣܐ ܝܠܦܬ ܕܒܝܫܬܐ ܗܝ ܣܥܪܢܐ ܕܝܢ ܡܛܠ ܕܡܙܕܟܐ ܐܢܐ ܡܢ ܥܝܕܐ ܘܐܢ ܕܝܢ ܗܿܘ ܡܕܡ ܕܠܐ ܨܒܢܐ ܥܿܒܕܢܐ ܿ ܐܿܡܪܢܐ ܥܠ ܿ ܢܡܘܣܐ ܕܫܦܝܪܐ ܗܘ ܿ ܐܢ ܓܝܪ ܐܝܢ ܠܐ ܨܿܒܐ ܐܢܐ ܐܡܿܪ ܕܐܚܛܐ ܐܝܟ ܕܒܣܬܪܗܿ ܠܚܛܝܬܐ ܫܿܠܡܐ ܐܢܐ ܗܘ ܠܢܡܘܣܐ ܓܠܝܐܝܬ ܐܝܟ ܕܠܡܝܬܪܐ ܘܠܡܥܕܪܢܐ ܗܿܫܐ ܕܝܢ ܠܐ ܗܘܐ ܐܢܐ ܣܿܥܪ ܐܢܐ . ܐܠܐ ܚܛܝܬܐ ܕܥܡܪܐ ܒܝ ܿ ܕܙܒܢܐ ܗܝ ܓܝܪ ܣܓܝܐܐ ܘܐܝܟ ܗܿܘ ܕܕܘܟܬܐ ܕܝܠܗܿ ܬܒܥܐ . ܘܒܝܕ ܥܝܕܐ ܥܬܝܩܐ ܕܒܝ ܐܬܩܒܥܼܬ ܙܟܝܐ ܠܡܠܦܢܘܬܐ ܕܡܢ ܠܒܪ ܕܢܡܘܣܐ ܕܩܝܡܐ ܠܩܘܒܠܗ ܿ ܠܐ ܓܝܪ ܕܡܝܐ ܕܡܢ ܠܒܪ ܢܐܣܐ ܘܡܢ ܠܓܘ ܢܫܪܐ ܘܢܗܦܟ . ܐܠܐ ܐܢ ܐܚܪܢܐ ܚܫܐ ܛܒܐ ܿ ܘܡܢ ܠܓܘ ܢܣܘܚ ܘܢܣܓܐ ܒܝܕ ܗܝܡܢܘܬܐ ܘܢܦܩܢܘܗܝ ܡܢ ܥܘܡܪܗ ܠܩܘܕܡܗ ܕܥܝܕܐ ܕܚܛܝܬܐ ܀ ܀ ܀
</p>
</div>
<div type="section" n="94">
<head type="editorial">94</head>
<p xml:lang="syr">

ܬܘܒ ܡܝܬܐ ܒܬܪܗ ܕܚܕܢܐ ܠܡ ܒܢܡܘܣܗ ܕܐܠܗܐ ܐܝܟ ܕܡܢ ܒܪ ܐܢܫܐ ܕܠܓܘ ܿ ܗܕܐ ܕܝܢ ܐܝܬܝܗܿ ܕܫܿܠܡ ܐܢܐ ܠܗ ܿ ܘܗܼܢܝܢ ܗܿܢܝܢ ܓܿܒܐ ܐܢܐ ܘܡܩܒܠܝܢ ܥܠܝ ܦܘܩ̈ܕܢܘܗܝ ܒܗ ܒܪܥܝܢܝ . ܗܢܐ ܗܘ ܓܝܪ ܐܝܬܘܗܝ ܗܘ ܒܪ ܐܢܫܐ ܕܠܓܘ ܕܐܬܪܕܝ ܿ ܡܟܝܠ ܗܿܢܝܢ ܕܥܠ ܡܝܬܪܘܬܐ ܘܥܠ ܒܝܫܬܐ ܐܝܟ ܟܡܐ ܕܢܕܥ ܘܠܐ ܗܐܘ ܐܝܟ ܕܢܓܒܐ ܘܡܛܠ ܕܝܢ ܕܒܠܥܕ ܗܝܡܢܘܬܐ . ܝܕܥ ܐܢܐ ܥܘܕܪܢܐ ܕܢܡܘܣܐ . ܡܙܕܟܐ ܐܢܐ ܕܝܢ ܡܢ ܥܝܕܗܿ ܕܚܛܝܬܐ ܿ ܚܿܙܢܐ ܓܝܪ ܐܚܪܢܐ ܢܡܘܣܐ ܒܗܕܡ̈ܝ ܕܡܬܟܬܫ ܠܘܩܒܠ ܢܡܘܣܐ ܕܪܥܝܢܝ . ܘܡܟܝܠ ܒܗ ܒܪܥܝܢܝ ܚܠܝܡ ܐܢܐ . ܒܗ ܕܝܢ ܒܩܘܕܡܝ ܟܪܝܗ ܐܢܐ ܒܗܕܡ̈ܝ ܕܝܢ ܐܡܿܪ ܡܛܠ ܦܓܪܢܘܬܗܿ ܕܪܓܬܐ ܘܕܚܛܝܬܐ ܕܡܬܟܬܫ ܕܝܢ ܐܿܡܪ ܘܕܫܿܒܐ ܠܝ ܿ ܡܐ ܓܝܪ ܕܐܪܓܫܬ ܕܫܦܝܪ̈ܐ ܐܢܘܢ ܦܘܩ̈ܕܢܐ ܕܢܡܘܣܐ ܬܘܒ ܡܬܕܒܪ ܐܢܐ ܠܥܒܼܕܘܬܐ ܘܡܬܓܢܒܢܐ ܠܢܡܘܣܐ ܕܚܛܝܬܐ . ܥܝܕܐ ܓܝܪ ܕܠܒܟܼ ܘܒܙܒܢܐ ܣܓܝܐܐ ܐܬܩܼܒܥ ܡܢ ܟܘܠ ܢܡܘܣܐ ܕܐܝܬ ܗܘܐ . ܚܝܠܬܢܿ ܘܒܗܕܡ̈ܝ ܕܝܢ ܐ݀ܡܪ ܕܒܐܝܕܗܘܢ ܗܘ ܣܘܥܪܢܗ ܕܚܛܝܬܐ ܿ ܘܠܐ ܗܘܐ ܡܢ ܠܒܪ ܒܠܚܘܕ ܓܝܪ ܡܿܓܪܓ ܿ ܘܠܐ ܗܘܐ ܒܩܛܝܪܐ ܕܒܪ ܿ ܡܛܠ ܕܝܢ ܕܙܒܢܐ ܣܓܝܐܐ ܠܒܟܼܬ ܠܐ ܠܡ ܡܕܡ ܦܪܝܫܐ ܡܢ ܩܛܝܪܐ ܫܦܝܪ ܗܟܝܠ ܡܝܬܐ ܒܬܪܗܿ ܿ ܕܕܘܝܐ ܐܢܐ ܒܪ ܐܢܫܐ . ܡܢܘ ܐܢܐ ܿ ܠܐ ܗܘܐ ܗܿܘ ܕܐܡܿܪ ܕܐܝܓܘܢܐ ܪܒܐ ܪܗܛܬ ܘܪܗܟܝ ܫܠܡܬ ܘܗܝܡܢܘܼܬܝ ܢܛܪܬ ܿ ܘܡܟܝܠ ܢܛܝܪ ܠܝ ܟܠܝܠܐ ܕܟܐܢܘܬܐ ܕܢܬܠܝܘܗܝ ܠܝ ܡܪܝ ܒܝܘܡܐ ܗܿܘ ܿ ܡܢܘ ܕܝܢ 

<pb n="175"/>

ܗܿܘ ܿ ܐܠܐ ܗܿܘ ܕܦܠܚ ܥܒܼܕܘܬܐ ܕܢܡܘܣܐ ܒܠܥܕ ܗܝܡܢܘܬܐ ܿ ܡܛܠ ܕܢܟܚܕ . ܠܝܗ̈ܘܕܝܐ ܕܢܦܩܘܢ ܠܗܝܡܢܘܬܐ ܕܐܘܢܓܠܝܘܢ ܘܠܐ ܒܕܡܘܿܬ ܛܠܝ̈ܐ ܒܟܠܙܒܢ ܒܣܝܡ ܢܡܘܣܐ ܢܗܘܘܢܿ ܕܘܝܐ ܐܢܐ ܠܡ ܐܡܿܪ ܒܪ ܐܢܫܐ ܿ ܠܕܘܝܐ ܓܝܪ ܩܫܝܐܝܬ ܒܙܒܢ ܡܩܒܠܝܢ ܥܠܘܗܝ ܦܘܕܢ̈ܐ ܕܢܡܘܣܐ ܿ ܘܪܓܐ ܠܗ ܕܢܣܥܘܪ ܐܢܐ ܿ ܘܒܙܒܢ ܕܒܢ ܡܬܢܓܕ ܠܩܘܕܡܗ ܥܬܝܩܐ ܕܒܚܛܗ̈ܐ ܦܓܪ̈ܢܐ ܿ ܘܠܝܬ ܠܝ ܡܢܐ ܐܗܘܐ ܿ ܝܿܕܥ ܐܢܐ ܓܝܪ ܫܦܝܪ ܘܠܐ ܠܓܡܪ ܣܿܥܪ ܐܢܐ ܿ ܡܢܘ ܗܟܝܠ ܢܦܪܩܢܝ ܡܢ ܦܓܪܐ ܗܢܐ ܕܡܘܬܐ ܕܡܘܬܐ ܐܠܐ ܐܢ ܠܡ ܓܝܪ ܛܒܬܐ ܥܫܝܢܬܐ ܬܕܢܚ ܒܝ ܗܼܘ ܦܓܪܐ ܒܝܕ ܚܫ̈ܐ ܦܓܪ̈ܢܐ ܒܗ ܒܩܘܕܡܝ ܡܘܬܐ ܕܚܝܒܘܬܐ ܒܟܝܢܐ ܡܨܝܒ ܠܝ ܿ ܘܩܿܪܐ ܠܗ ܦܓܪܐ ܕܡܘܬܐ ܿ ܠܐ ܗܘܐ ܡܛܠ ܗܢܐ ܡܘܬܐ ܕܓܘܐ ܐܠܐ ܗܿܘ ܕܡܢ ܡܚܝܒܘܬܐ ܒܠܘܚܡܐ ܐܝܬܘܗܝ ܐܢ ܢܩܘܝܢ ܗܿܢܝܢ ܕܚܛܝܬܐ ܿ ܗܘܼ ܕܝܢ ܐܡܿܪ ܕܡܢ ܢܦܪܩܢܝ ܡܢ ܦܓܪܐ ܗܢܐ ܿ ܠܐ ܗܘܐ ܡܛܠ ܕܕܠܐ ܦܓܪܐ ܢܬܕܒܪ ܒܐܪܥܐ ܗܕܐ ܕܠܐ ܡܫܟܚܐ ܠܐ ܗܘܐ ܓܝܪ ܠܘܩܒܠ ܓܒܝܠܬܐ ܕܟܝܢܐ ܡܬܥܣܩ ܐܠܐ ܡܛܠ ܕܢܫܠܚ ܠܥܝܕܐ ܕܚܛܝܬܐ ܕܒܝܕ ܦܓܪܐ ܘܕܢܬܦܪܩ ܠܐ ܗܘܐ ܡܢ ܦܓܪܐܿ ܐܝܟܢܐ ܓܝܪ ܡܢ ܗܿܘ ܕܥܡܗ ܡܬܕܒܪ ܿ ܐܠܐ ܡܢ ܗܿܝ ܕܒܐܝܕܗ ܠܒܝܟܐ ܐܚܪܬܐ ܐܝܬܝܗ ܠܒܪ ܡܢ ܓܒܝܠܬܐ ܕܥܠܬ ܒܝܕܐ ܘܒܩܘܕܡܐ ܕܡܛܠ ܕܝܕܥ ܕܕܐܣܝܘܬܐ ܐܝܬܝܗ ܘܡܫܟܚܐ ܗܝ ܕܢܬܚܪܪ ܡܢܗܿ ܡܛܠ ܕܠܐ ܗܘܐ ܒܟܝܢܐ ܠܒܟܬ ܐܠܐ ܒܓܒܝܬܐ ܒܝܫܬܐ ܿ ܐܡܿܪ ܕܡܢܘ ܢܦܪܩܢܝ ܿ ܐܝܟܢ ܕܗܼܘ ܕܝܢ ܡܫܟܚܐ ܗܝ ܕܢܬܦܪܩ ܐܢ ܠܡ ܐܡܿܪ ܿ ܐܢ ܛܒܬܐ ܪܒܬܐ ܠܒܝܫܬܐ ܗܝ ܕܩܕܡܬ ܬܦܩ ܡܢܘ ܗܟܝܠ ܢܦܪܩܢܝ ܐܠܐ ܛܝܒܘܬܗ ܕܐܠܗܐ ܕܒܡܪܢ ܝܫܘܥ ܡܫܝܚܐ ܡܛܠ ܕܢܘܕܐ ܥܠ ܛܝܒܘܬܗܿ ܕܕܝܬܩܐ ܚܕܬܐ ܐܝܟ ܕܠܘܩܒܠ ܝܗܘ̈ܕܝܐ ܕܠܐ ܥܕܟܝܠ ܗܝܡܼܢܘ ܒܡܫܝܚܐ ܐܝܟܢܐ ܗܟܝܠ ܘܒܐܝܢܐ ܐܣܟܡܐ ܐܘܕܐ ܠܛܝܒܘܬܐ ܓܠܝܐ ܗܝ ܕܐܝܟܢܐ ܕܢܪܓܫ ܒܛܝܒܘܬܐ ܕܒܝܕ ܡܫܝܚܐ ܡܠܦܢܐ ܓܝ ܕܗܝܡܢܘܬܐ ܚܠܦ ܦܘܩܕܢܐ ܕܢܡܘܣܐ ܗܘܐ ܠܝ ܘܥܒܕܢܝ ܘܥܬܕܢܝ ܕܐܢܐ ܠܢܦܫܝ ܐܗܘܐ ܣܐܡ ܢܡܘܣܐܼ ܘܗܘܼܝܬ ܠܝ ܠܥܠ ܡܢ ܦܘܩ̈ܕܢܐ ܘܠܐ ܣܢܝܩ ܐܢܐ ܕܐܫܡܥ ܐܝܟ ܝܗܘ̈ܕܝܐ ܐܠܐ ܠܐܚܪ̈ܢܐ ܣܿܐܡ ܐܢܐ ܢܡܘܣܐ ܐܝܟ ܡܘܫܐ ܘܐܦܠܐ ܡܢ ܠܒܪ ܫܿܡܥ ܐܢܐ ܘܒܗܿܝ ܕܠܐ ܡܬܛܦܝܣܢܐ ܢܬܚܝܒ ܐܢܐ ܿ ܐܠܐ ܡܢ ܠܓܘ ܡܚܒܠܢܐ ܘܡܘܠܕܢܐ ܪܥܝܢܐ ܛܒܐ . ܘܗ݀ܘܝܐ ܐܢܐ ܟܐܢܐ ܐܝܟ ܐܒܪܗܡ ܗܿܢܝܢ ܓܝܪ ܠܝ ܗܝܡܢܘܬܐ ܗܝ ܘܚܘܒܐ ܕܐܠܗܐ ܕܐܬܬܘܣܦ ܠܿܝ ܥܡ ܪܥܝܢܐ ܛܒܐ ܕܠܗ ܫܠܡ . ܨܝܒܝܬ ܠܝ ܩ̈ܢܝܢܐ ܡܝܬܪܐ ܘܕܠܝ̈ܠܐ ܀ ܀ ܀
</p>
</div>
<div type="section" n="95">
<head type="editorial">95</head>
<p xml:lang="syr">

ܘܡܝܬܐ ܒܬܪܗܿ ܕܠܝܬ ܠܡ ܡܕܡ ܚܝܒܘܬܐ ܠܗܿܢܘܢ ܕܒܡܫܝܚܼܐ ܝܫܘܥ ܠܐ ܗܘܐ ܐܝܟ ܕܒܒܣܪܐ 

<pb n="176"/>

ܡܗܠܟܝܢ ܒܗܝܡܢܘܬܐ ܓܝܪ ܘܒܚܘܒܐ ܕܐܠܗܐ ܙܟܼܘ ܘܐܦܼܩܘ ܗܿܝ ܕܡܥܟܪܐ ܗܘܬ . ܠܗܘܢ ܒܚܫ̈ܐ ܕܦܓܪܐ ܐܡܿܪ ܓܝܪ ܕܢܡܘܣܐ ܕܪܘܚܐ ܕܚ̈ܝܼܐ ܕܒܡܫܝܚܐ ܝܫܘܥ ܚܪܪܢܿ ܘܐܝܢܘ ܢܡܘܣܐ ܕܪܘܚܐ ܠܐ ܗܘܐ ܗܿܘ ܕܒܝܕ ܡܫܡܥܬܐ ܡܫܬܕܪ ܠܓܘ ܐܠܐ ܒܗ ܒܠܒܐ ܒܗܝܡܢܘܬܐ ܐܝܬܘܗܝ ܘܝܬܒ . ܐܝܟ ܐܗܿܝ ܕܐܬܩܕܡܼܬ ܐܬܐܡܼܪܬ ܥܠ ܗܿܢܘܢ ܕܒܡܫܝܚܐ . ܡܗܝܡܢܝܢ ܕܐܬܠ ܢܡܘܣܝ ܒܠܒܗܘܢ . ܚܪܪܢ ܕܝܢ ܐܡܿܪ ܡܢ ܢܡܘܣܐ ܕܚܛܝܬܐ ܘܠܐ ܗܘܐ ܡܢ ܗܿܘ ܕܡܢ ܐܠܗܐ ܐܬܣܼܝܡ ܗܿܘ ܕܚܕ ܒܗ ܗܿܘ ܕܡܬܕܡܪ ܒܗ ܿ ܘܠܐ ܗܘܐ ܠܗܢܐ ܩܿܪܐ ܢܡܘܣܐ ܕܚܛܝܬܐ ܐܠܐ ܠܗܿܘ ܕܥܠܘܗܝ ܐܡܿܪ ܿ ܕܚܿܙܐ ܐܢܐ ܕܝܢ ܐܚܪܢܐ ܢܡܘܣܐ ܒܗܕܡ̈ܝ ܕܡܬܟܼܬܫ ܥܡ ܢܡܘܣܐ ܕܪܥܝܢܝ ܘܫܿܒܐ ܠܝ . ܠܢܡܘܣܐ ܕܚܛܝܬܐ ܕܐܝܬ ܒܗܕܡ̈ܝ ܿ ܒܕܡܘܬ ܢܡܘܣܐ ܓܝܪ ܐܝܟ ܕܩܕܡܬ ܐܡܪܬ ܠܒܝܟ ܗܘܐ ܒܚܛܗ̈ܐ ܦܓܪ̈ܢܐ ܒܗܕܡܐ ܕܦܓܪܐ ܗܘ ܥܝܕܐ ܕܠܗ ܐܡܼܪ ܕܡܫܝܚܐ ܒܝܕ ܗܝܡܢܘܬܐ ܚܪܪܗ ܿ ܕܕܘܐ ܗܘܐ ܘܠܐ ܡܫܟܚ ܗܘܐ ܒܫܠܡܘܬܐ ܕܢܡܘܣܐ ܕܐܠܗܐ ܢܬܕܒܪ ܡܛܠ ܕܡܢ ܗܝܡܢܘܬܐ ܘܡܢ ܚܘܒܐ ܕܠܘܬܗ ܚܣܝܪ ܗܘܐ ܿ ܘܡܝܬܐ ܒܬܪܗ ܦܘܫܩܐ ܕܥܠ ܟܠܗܝܢ ܘܐܡܿܪ ܕܗܿܝ ܓܝܪ ܕܠܐ ܡܫܟܼܚ ܗܘܐ ܢܡܘܣܐ ܕܟܪܝܗ ܗܘܐ ܒܝܕ ܦܓܪܐ ܿ ܘܐܝܟܐ ܗܘܼ ܢܡܘܣܐ ܟܪܝܗ ܗܘܐ ܒܝܕ ܦܓܪܐ ܡܛܘܠ ܕܠܓܘܪ̈ܓܘܗܝ ܕܗܢܐ ܠܐ ܡܫܚܠܦ ܗܘܐ ܕܗܝܡܢܘܬܐ ܠܐ ܐܬܝܘܗ ܡܛܠ ܕܗܿܢܘܢ ܕܡܬܪܕܝܢ ܗܘܘ ܝܬܝܪܐ ܠܐ ܡܫܟܚܝܢ ܗܘܘ ܕܢܩܒܠܘܢ ܿ ܗܿܝ ܗܟܝܠ ܕܠܐ ܡܫܟܚ ܗܘܐ ܢܡܘܣܐ ܕܟܪܝܗ ܗܘܐ ܒܝܕ ܦܓܪܐ ܗܼܘ ܐܠܗܐ ܠܒܪܗ ܫܕܪ ܒܕܡܘܬ ܕܦܓܪܐ ܕܚܛܝܬܐ ܿ ܡܛܠ ܓܝܪ ܕܦܓܪܐ ܢܣܼܒ ܕܠܐ ܚܛܗܐ ܕܝܢ ܠܗ ܠܗܢܐ ܢܛܪܗ ܡܛܠ ܗܕܐ ܒܕܡܘܬܐ ܘܠܐ ܗܘܐ ܫܚܝܡܐܝܬ ܒܦܓܪܐ ܕܚܛܝܬܐ . ܘܐܡܿܪ ܕܗܟܢܐ ܚܝܒܗܿ ܠܚܛܝܬܐ ܘܡܟܝܠ ܗܝ ܫܘܬܦܘܬܗ ܕܠܘܬܢ ܐܡܝܬܬ ܐܢܘܢ ܠܚܫܗܝܢ ܦܓܪ̈ܢܐ ܒܝܕ ܗܝܡܢܘܬܐ ܘܐܡܿܪ ܕܙܕܩ ܠܢ ܕܠܗܝܡܢܘܬܐ ܡܟܝܠ ܡܢ ܢܡܘܣܐ ܢܬܕܪܓ ܘܢܬܥܠܐ . ܘܡܢ ܡܘܫܐ ܠܫܪܪܐ ܝܫܘܥ ܘܡܢ ܝܗܘܕܐ ܠܡܫܝܚܐ . ܘܡܢ ܟܬܒܐ ܠܪܘܚܐ . ܕܠܐ ܟܕ ܡܩܘܝܢ ܐܢܚܢܢ ܒܦܘܩ̈ܕܐ ܢܡܘܣ̈ܝܐ ܒܠܥܕ ܚܘܒܐ ܕܠܘܬ ܐܠܗܐ ܘܗܝܡܢܘܬܐ ܐܝܟ ܕܒܦܓܘܕܬܐ ܒܩܛܝܪܐ ܢܬܕܒܪ ܡܫܟܚܐ . ܓܝܪ ܐܡܿܪ ܕܟܕ ܢܪܚܡ ܠܐܠܗܐ ܠܐ ܢܣܬܢܩ ܥܠ ܢܡܘܣ̈ܐ ܿ ܐܝܟܢܐ ܗܟܝܠ ܢܪܚܡ ܐܢ ܢܗܝܡܢ ܠܐܘܢܓܠܝܘܢ ܘܢܐܠܦ ܕܐܝܟܐܢܐܠܗܐ ܫܕܪ ܠܒܪܗ ܒܕܡܘܬܐ ܕܦܓܪܐ ܕܚܛܝܬܐ ܠܘܬܢܿ ܘܢܪܚܡܝܘܗܝ ܘܝܬܝܪܐܝܬ ܢܚܒܝܘܗܝ ܘܢܪܚܡܝܘܗܝ ܘܢܡܘܬ ܚܠܦܘܗܝ ܘܐܦ ܠܐ ܥܠ ܦܓܪܐ ܕܟܝܢܢ ܡܛܠ ܚܘܒܗ ܢܚܘܣ ܚܕ ܟܡܐ ܠܘܬ ܪܓܬܐ ܐܝܕܐ ܕܗܼܝ ܕܙܒܢܐ . ܗܟܢܐ ܗܟܝܠ ܗܼܘ ܛܘܒܢܐ ܫܠܝܚܐ ܠܘܩܒܠ ܝܗܘ̈ܕܝܐ ܒܛܝܠܐܝܬ ܡܠܼܠ ܀ ܀ ܀ 

<pb n="177"/>

</p>
</div>
<div type="section" n="96">
<head type="editorial">96</head>
<p xml:lang="syr">

ܗܼܘ ܕܝܢ ܡܢܝ ܒܝܕ ܗܿܢܝܢ ܐܪ̈ܙܐ ܛܘܥܝܝ ܓܠܝܬܐ ܡܬܩܢ  ܐܢܚܢܢ ܕܝܢ ܐܢ ܗ݀ܘܝܢ ܥܬܝܕܝܢ ܐܢܚܢܢ ܕܚܕܐ ܚܕܐ ܢܬܪܓܡ . ܡܢ ܗܿܢܝܢ ܕܢܓܕܝܢ ܗܿܢܘܢ ܕܡܢ ܡܢܝ ܡܢ ܟܬܒ̈ܐ ܐܠܗ̈ܝܐ ܒܛܘܥܝܝ ܒܬܪܗܘܢ ܐܚܪܬܐ ܡܬܒܥܝܐ ܠܢ ܡܟܬܒܢܘܬܐ ܕܡܛܠ ܗܕܐ ܡܢ ܗܿܢܝܢ ܕܣܓܝ ܐܠܨܢ . ܚܕܐ ܐܘ ܬܪ̈ܬܝܢ ܡ̈ܠܐ ܢܦܿܫܩ ܿ ܕܒܗܝܢ ܠܐ ܗܘܐ ܫܪܝܪܐܝܬ ܡܬܓܘܣܢ ܿ ܘܗܟܢܐ ܐܦ ܣܘܥܪܢܗܘܢ ܒܝܼܫܐ ܕܥܠ ܐܚܪ̈ܢܝܬܐ ܒܝܕ ܕܡܘܬܐ ܕܗܢܿܝܢ ܢܣܬܒܪ ܕܣܦܝܩܐܝܬ ܐܟܣܼܢܢ ܀ ܀ ܀
</p>
</div>
<div type="section" n="97">
<head type="editorial">97</head>
<p xml:lang="syr">

ܗܿܝ ܓܝܪ ܕܒܐܚܪܬܐ ܕܘܟܐ ܕܫܠܝܚܐ ܕܠܐ ܒܗܬܬܐ ܡܬܛܓܪܝܢ ܒܗܿ ܿ ܡܢܘ ܗܢܐ ܕܠܐ ܡܬܕܡܪ ܒܗܿ ܡܐ ܕܐܝܿܠܦ ܗܼܘ ܓܝܪ ܦܘܠܘܣ ܣܓܝ ܡܢ ܟܠܗܿ ܢܦܫܗܿ ܥܠ ܩܝܡܬܐ ܕܡ̈ܝܬܐ ܡܬܚ ܡܠܬܗ ܿ ܘܒܣ̈ܗܕܘܬܐ ܣܓ̈ܝܐܬܐ ܘܒܬܚܘ̈ܝܬܐ ܫܪܪ ܗܝܡܢܘܬܐ ܕܩܡܝܬܐ ܕܟܠ ܐܢܫ ܘܟܠܗ ܥܠܡܐ ܕܡܝܬܪܘܬܐ ܘܕܕܚܠܬ ܐܠܗܐ . ܐܡܿܪ ܕܐܡܝܢܐܝܬ ܣܦܝܩܐ ܐܝܬܘܗܝ ܿ ܐܢ ܗܢܐ ܝܘܠܦܢܐ ܕܚܝܿܬ ܡ̈ܝܬܐ ܠܐ ܫܪܝܪ . ܡܛܠ ܙܥܘܪܬܐ ܡܕܡ ܕܐܝܬ ܒܗܿ ܦܘܠܓܐ ܒܡ̈ܠܐ ܕܥܠ ܗܕܐ ܐܫܟܼܚܘ ܟܠܗܿ ܡܠܬܐ ܗܝ ܕܐܪܝܟܬܐ ܗܝ ܒܛܠܘܗܿ ܘܬܪ̈ܬܝܢ ܡ̈ܠܝܢ ܒܠܚܘܕ ܕܐܝܬ ܒܗܝܢ ܦܘܠܓܐ . ܘܡܬܒܥܐ ܠܗܝܢ ܦܘܫܩܐ ܠܢܦܫܗܘܢ ܢܛܪܼܘ . ܘܐܡܪܝܢ ܕܗܼܘ ܫܠܝܚܐ ܠܡ ܓܼܙܪ ܘܐܡܼܪ ܕܗܕܐ ܕܝܢ ܐܡܪܢ ܐܚ̈ܝ ܕܒܣܪܐ ܘܕܡܐ ܡܠܟܘܬܐ ܕܐܠܗܐ ܕܢܐܪܬܘܢ ܠܐ ܡܫܟܚܝܢ ܿ ܘܐܦ ܠܐ ܚܒܿܠܐ ܝܪܬ ܠܗܿܘ ܡܕܡ ܕܠܐ ܡܬܚܿܒܠ ܠܐ ܠܡ ܗܟܝܠ ܐܡܪܝܢ ܗܿܘܝܐ ܩܝܡܬܐ ܕܡ̈ܝܬܐ ܘܐܦܠܐ ܕܝܢ ܒܗܿܢܝܢ ܕܠܥܠ ܡܢܗܝܢ ܕܒܝܕ ܣܓܝ̈ܐܬܐ ܐܬܐܡܼܪ ܒܪܝܥܝܢܝܗܝܢ ܚܝܪܝܢ ܘܐܦܠܐ ܠܗܿܢܝܢ ܕܒܬܪܗܝܢ ܐܬܐܡܼܪ ܢܦܩܝܢ ܿ ܐܠܐ ܐܟܙܢܐ ܕܐܢܫܢ ܒܦܠܓܘܬܐ ܕܨܒܘ̈ܐ ܐܝܬܝܗܘܢ ܥܘ̈ܠܐ ܕܗܿܘ ܡܕܡ ܕܠܗܘܢ ܚܒܝܒ ܠܡܣܡ ܒܪܥܝܢܐ ܕܪܘܫܥܐ ܕܝܠܗܘܢ ܘܠܐ ܗܘܐ ܟܐܢܘܬܐ ܓܿܒܝܢ ܀ ܀ ܀
</p>
</div>
<div type="section" n="98">
<head type="editorial">98</head>
<p xml:lang="syr">

ܩܿܕܡ ܓܝܪ ܗܘܼ ܫܠܝܚܐ ܐܡܿܪ ܐܢ ܗܟܝܠ ܐܢܐ ܘܐܢ ܗܿܢܘܢ ܗܟܢܐ ܐܟܼܪܙܢ ܘܗܟܢܐ ܗܝܡܼܢܬܘܢܿ ܘܐܢ ܕܝܢ ܡܫܝܚܐ ܐܬܟܼܪܙ ܕܩܼܡ ܡܢ ܒܝܬ ܡ̈ܝܬܐ . ܐܝܟܡܐܢ ܐܡܪܝܢ ܐܢܫܐ ܡܢܟܘܢ ܕܩܝܡܬܐ ܕܡ̈ܝܬܐ ܠܝܬ ܿ ܘܬܘܒ ܕܐܢ ܒܗܿܢܝܢ ܚܝ̈ܐ ܐܝܬܝܢ ܒܠܚܘܕ ܕܣܒܼܪܢ ܒܡܫܝܚܐ . ܕܘܝܢ ܐܢܚܢܢ ܡܢ ܟܠܗܘܢ ܒܢ̈ܝ ܐܢܫܐ . ܗܫܐ ܓܝܪ ܗܐ ܡܫܝܚܐ ܩܼܡ ܡܢ ܒܝܬ ܡ̈ܝܬܐ . ܘܗܼܘܐ ܪܫܝܬܐ ܕܕܡ̈ܟܐ ܐܝܟܢܐ ܓܝܪ ܕܒܝܕ ܒܪ ܐܢܫܐ ܗܼܘܐ ܡܘܬܐ ܐܦ ܒܝܕ ܒܪ ܐܢܫܐ ܗܘܿܝܐ ܚܝܿܬ ܡ̈ܝܬܐ . ܐܝܟܢܐ ܓܝܪ ܕܒܐܕܡ ܟܠܢ ܡܝܼܬܝܢ ܐܢܚܢܢ ܿ ܗܟܢܐ ܒܡܫܝܚܐ ܟܠܢ ܢܚܐ . ܐܢܫ ܐܢܫ ܕܝܢ ܐܝܟ ܕܢܫܬܟܚ ܪܫܝܬܐ ܡܫܝܚܐ ܘܒܬܪܟܢ ܗܿܢܘܢ ܕܒܡܫܝܚܐ ܒܡܐܬܝܬܗ ܘܟܢ ܚܪܬܐ ܘܥܡ ܗܿܢܝܢ ܒܬܪܗܝܢ ܐܝܟ ܕܠܘܩܒܠ ܫܘܐܠܐ ܕܗܿܢܘܢ ܕܠܐ ܡܗܝܡܢܝܢ ܒܬܚܘ̈ܝܬܐ ܡܡܠܠ ܿ ܢܐܡܪ ܠܡ ܐܢܫ ܿ ܕܐܟܢܐ ܩܝܡܝܢ ܡ̈ܝܬܐ ܘܒܐܝܢܐ ܦܓܪ ܢܐܬܘܢܿ ܘܐܝܟ ܗܿܘ ܕܠܗܢܐ ܫܢܝܐ 

<pb n="178"/>

ܡܦܢܐ ܦܬܓܡܐ ܘܐܡܿܪ . ܕܣܟܠܐ ܐܢܬ ܙܪܥܐ ܕܙܪܥ ܐܢܬ ܿ ܐܠܐ ܡܐܬ ܠܐ ܚܝܐ . ܘܗܿܘ ܕܙܪܥ ܐܢܬ ܠܐ ܗܘܐ ܐܝܟ ܗܿܘ ܕܝܠܝܕ ܒܥܣܒܗ ܿ ܐܠܐ ܦܪܕܬܐ ܥܪܛܠܝܬܐ ܕܚܛܬܐ ܐܘ ܕܫܪܟܐ ܕܙܪ̈ܥܘܢܐ . ܘܗܿܘ ܐܠܗܐ ܝܿܗܒ ܠܗ ܦܓܪܐ ܐܝܟܐ ܕܨܿܒܐ . ܘܒܝܕ ܗܿܢܝܢ ܬܚܘ̈ܝܬܐ ܕܒܟܠ ܝܘܡ ܗܿܘܝܢ . ܡܥܝܪ ܠܗ ܠܪܥܝܢܐ ܕܗܿܢܘܢ ܕܦܼܠܝܓܝܢ ܿ ܠܘܬ ܡܪܓܫܢܘܬܐ ܕܒܚܝܠܗ ܕܐܠܗܐ ܕܕܠܝܠ ܠܗ ܟܠ ܡܕܡ . ܀ ܀ ܀
</p>
</div>
<div type="section" n="99">
<head type="editorial">99</head>
<p xml:lang="syr">

ܘܟܢ ܡܛܠ ܕܟܐܢܐܝܬ ܡܬܐܡܪܐ . ܠܘܩܒܠ ܡܠܬܐ ܗܕܐ ܕܬܘܒ ܟܝ ܗܿܢܘܢ ܕܩܝܡܝܢ ܒܗܘܢ ܒܗܿܢܝܢ ܚܫ̈ܐ ܦܓܪ̈ܢܐ ܡܬܠܒܟܝܢ ܒܪ̈ܓܝܓܬܐ ܘܒܟ̈ܐܒܐ . ܘܒܢܝܚ̈ܐ ܘܥܩ̈ܬܐ . ܐܢ ܗܼܘ ܟܕ ܗܼܘ ܦܓܪܐ ܡܩܒܠܝܢܿ . ܫܦܝܪ ܗܟܝܠ ܘܬܡܝܗܐܝܬ ܒܗܿܘ ܡܕܡ ܕܢܩܦ ܠܗܿ ܠܡܠܬܐ ܠܗܕܐ ܡܠܬܐ ܕܠܩܘܒܠܐ ܡܐܣܐ ܘܡܚܠܦ ܒܝܕ ܫܪܪܐ . ܕܗܼܝ ܗܕܐ ܐܡܿܪ ܕܐܡܪܢܐ ܐܚ̈ܝ . ܕܒܣܪܐ ܘܕܡܐ ܡܠܟܘܬܐ ܕܐܠܗܐ ܕܢܐܪܬܘܢ ܠܐ ܡܫܟܚܝܢ ܘܐܦܠܐ ܚܒܿܠܐ ܝܿܪܬ ܠܗܿܘ ܡܕܡ ܕܠܐ ܡܬܚܒܠ ܿ ܘܐܝܟܢܐ ܗܟܝܠ ܐܿܡܪ ܩܐܡ ܦܓܪܐ ܐܢ ܒܣܪܐ ܘܕܡܐ ܡܠܟܘܬܐ ܕܐܠܗܐ ܕܢܐܪܬܘܢ ܠܐ ܡܫܟܚܝܢ ܿ ܠܐ ܬܘܒ ܗܿܘܐ ܦܓܪܐ ܒܚܫ̈ܐ ܡܐ ܕܩܿܡ ܗܼܘ ܦܓܪܐ ܐܝܟ ܕܐܡܿܪ ܘܐܦܠܐ ܓܘܫܡܐ ܥܒܝܐ ܕܒܝܕ ܕܡܐ ܬܘܒ ܥܡ ܚܫ̈ܐ ܡܬܕܒܪ ܿ ܕܡܛܠ ܗܕܐ ܡܝܬܐ ܒܬܪܗ ܦܘܫܩܗܿ ܓܠܝܐ ܕܗܢܐ ܦܘܫܟܐ . ܕܗܢܐ ܠܡ ܐܪܙܐ ܗܘ ܿ ܟܠܢ ܢܩܘܡ ܐܠܐ ܠܐ ܟܠܢ ܢܬܚܠܦ ܘܡܟܝܠ ܚܘܠܦܐ ܗܘܐ . ܠܗܿܢܘܢ ܕܚܝܝܢ ܠܩܘܝܡܐ . ܡܝܬܪܐ ܕܓܘܫܡܐ ܘܦܓܪܐ ܿ ܐܝܬܘܗܝ ܗܘ ܕܒܚܘܠܦܐ ܡܬܝܗܒ ܠܢ ܿ ܘܠܐ ܡܟܝܠ ܒܣܪܐ ܘܕܡܐ ܕܒܟܪܝܗܘܬܐ ܕܚܫ̈ܐ ܡܥܪܙܠ ܿ ܠܐ ܗܘܐ ܓܝܪ ܟܠ ܡܕܡ ܕܓܘܫܡܐ ܗܘ ܐܡܝܢܐܝܬ ܗܢܐ ܐܦ ܒܣܪܐ ܗܘ ܫܡܫܐ ܓܝܪ ܘܣܗܪܐ ܘܟܠܗ ܛܟܣܐ ܕܫܡܝܐ . ܓܘܫ̈ܡܐ ܟܠܗܘܢ ܗܠܝܢ ܐܝܬܝܗܘܢ ܘܠܓܡܿܪ ܠܐ ܗܘܐ ܒܣܪܐܿ ܐܢܘܢܿ ܐܝܟ ܗܕܐ ܐܡܿܪ ܕܡܘܬܐ ܡܕܡ ܢܣܼܒ ܦܓܪܢ ܕܩܿܐܡ ܐܝܟܢܐ ܕܢܦ̈ܫܬܐ ܕܩܕܝܫ̈ܐ ܢܥܡܪܢ ܒܦܓܪ̈ܝܗܝܢ ܿ ܘܡܟܝ ܠܐ ܬܘܒ ܥܠ ܣܝܒܪܬܐ ܦܓܪܢܝܬܐ ܣܢܝܩ ܘܠܐ ܬܘܒ ܒܐܪ̈ܓܝܓܬܐ ܘܒܥܩ̈ܬܐ ܘܒܟܐܒ̈ܐ ܢܦܠ ܐܠܐ ܝܬܝܪܐܝܬ ܫܠܡ ܠܗܿ ܠܢܦܫܐ ܒܟܠܗܿ ܣܓܕܬܐ ܘܬܫܡܫܬܐ ܐܠܗܝܬܐ ܘܠܐ ܬܘܼܒ ܿ ܠܓܡܪ ܗܘܐ ܠܩܘܒܠܗܿ . ܕܫܬܩܝܢ ܠܗܘܢ ܐܝܓܘ̈ܢܐ ܕܠܘܬ ܢܝܚ̈ܐ ܿ ܢܦܫܐ ܫܢܝܼܬ ܒܦܘܩܕܢܐ ܕܐܠܗܐ ܀ ܀ ܀
</p>
</div>
<div type="section" n="100">
<head type="editorial">100</head>
<p xml:lang="syr">

ܘܡܛܠ ܕܒܗܿܢܝܢ ܢܗܪܗܿ ܠܟܠܗܿ ܡܠܬܗ ܿ ܘܐܦ ܐܣܟܡܐ ܕܩܝܡܬܐ ܡܦܫܩ ܘܐܡܿܪ ܿ ܕܐܝܟ ܪܦܦ ܥܝܢܐ ܒܩܪܢܐ ܐܚܪܝܬܐ ܢܩܘܡܘܢ ܡ̈ܝܬܐ ܟܕ ܠܐ ܡܚܒܠܝܢ ܘܐܢܚܢܢ ܢܬܚܠܦ ܿ ܥܬܝܕ ܗܘ ܓܝܪ ܗܢܐ ܕܡܬܚܒܠ ܿ ܕܢܠܒܫ ܠܕܠܐ ܢܬܚܒܠ ܿ ܘܗܢܐ ܕܡܐܬ ܕܢܠܒܫ ܠܕܠܐ ܡܐܬ . ܐܢ ܗܟܝܠ ܗܿܘ ܕܡܬܚܒܠ ܠܒܫ ܠܕܠܐ ܡܬܚܒܠ ܿ ܒܫܪܪܐ ܐܝܬܝܗܿ ܠܗܿܝ ܕܚܒܠܐ ܠܗܿܘ 

<pb n="179"/>

ܡܕܡ ܕܠܐ ܡܬܚܒܠ ܠܐ ܝܪܬ ܿ ܐܠܘ ܓܝܪ ܗܕܐ ܐܢܫ ܐܡܿܪ ܗܘܐ ܕܒܣܪܐ ܥܡ ܚܫ̈ܐ ܕܡܟܢܝܢ ܒܗ ܬܘܒ ܩܿܐܡ ܘܚܝܐ . ܘܗܿܢܝܢ ܒܗܿܢܝܢ ܚܐܫ ܘܣܿܥܪ ܥܡ ܢܦܫܐ ܐܝܬܝܗ ܗܘܬ ܗܕܐ ܡܠܬܐ ܕܠܝܬ ܒܗܿ ܣܒܪܐ ܛܒܐ . ܘܐܢ ܕܝܢ ܚܘܠܦܐ ܗܘ ܗܢܐ ܢܣܒ ܪܫܢܘܬܐ ܡܝܬܪܬܐ ܘܛܘܒܢܝܬܐ ܕܗܼܝ ܗܕܐ ܒܬܚܘܝܬܐ ܡܒܕܩ ܘܐܡܿܪ ܿ ܕܥܬܝܕ ܗܘ ܗܢܐ ܕܡܬܚܒܠ ܕܢܠܒܫ ܠܕܠܐ ܡܬܚܒܠ ܿ ܘܟܐܢܐܝܬ ܡܬܦܢܐ ܠܢܦܫܐ ܡܐܢܗܿ ܕܥܡܗ ܥܡܠ . ܘܠܐ ܗܐܘ ܕܝܢ ܠܚܘܣܪܢܐ ܬܘܒ ܘܠܥܡܠܐ ܘܠܠܘܬܐ ܐܠܐ ܕܒܛܘܒܢܘܬܐ ܢܗܘܝܢ ܢܦ̈ܫܬܐ ܕܗܿܢܘܢ ܕܚܝ̈ܝܢ ܕܡܩܒܠܢ ܦܓܪ̈ܝܗܝܢ ܕܡܟܢܝܢ ܥܡܗܝܢ . ܘܠܐ ܗܘܐ ܝܩܝܪܘܬܐ ܘܐܪܥܢܬܐ ܘܪܓܬܐ ܒܣܪܢܝܬܐ ܡܠܝܢ . ܐܝܟ ܕܒܫܘܪܝܐ ܒܗܿܘ ܙܒܢܐ ܕܥܗܢܐ ܗܘܬ ܕܒܐܝܓܘܢ̈ܐ ܕܡܝܬܪܘܬܐ ܢܬܢܨܚܘܢ ܗܼܢܘܢ . ܗܟܢܐ ܗܟܝܠ ܠܝܘܠܦܢܐ ܕܥܠ ܩܝܡܬܐ ܒܝܕ ܣܓܝ̈ܐܬܐ ܡܢܗܪ ܘܡܠܬܐ ܕܛܘܒܢܘܬܐ ܕܥܠܝܗ݀ ܡܥܠ ܗܼܘ ܫܠܝܚܐ ܀ ܀ ܀
</p>
</div>
<div type="section" n="101">
<head type="editorial">101</head>
<p xml:lang="syr">

ܗܼܢܘܢ ܕܝܢ ܒܕܠܩܘܒܠܐ ܛܥܝܢ ܿ ܘܒܝܕ ܡ̈ܠܐ ܕܥܠ ܩܝܡܬܐ ܐܡܝܪܢ ܒܩܝܡܬܐ ܟܦܪܝܢ . ܘܐܘ ܡܚܝܠܘܬܐ ܥܠ ܐܠܗܐ ܦܣܩܝܢ ܐܝܟ ܥܝܕܗܘܢ ܕܗܼܝ ܗܕܐ ܒܝܕ ܟܘܠܗܿ ܫܘܥܝܬܐ ܕܡ̈ܠܝܗܘܢ ܥܒܕܝܢ ܘܝܬܝܪܐ ܒܟܠ ܕܘܟܐ ܠܗܿܝ ܒܝܫܬܐ ܕܠܐ ܐܝܬܝܗ݀ ܝܿܗܒܝܢ ܿ ܐܘ ܥܘܠܘܬܐ ܣܿܝܡܝܢ ܥܠܘܗܝ ܕܐܢ ܗܘ ܕܦܓܪܐ ܗܘ ܕܥܡܗܿ ܕܢܦܫܐ ܥܡܠ ܒܕܘܒܪ̈ܐ ܕܗܪܟܐ ܠܐ ܢܬܦܢܐ ܠܗܿ ܘܢܬܒܣܡ ܥܡܗܿ ܒܕܫ̈ܢܐ ܘܒܙܟ̈ܘܬܐ ܀ ܀ ܀
</p>
</div>
<div type="section" n="102">
<head type="editorial">102</head>
<p xml:lang="syr">

ܡܛܠ ܕܝܢ ܕܣܓ̈ܝܐܬܐ ܐܦ ܒܕܘܟ̈ܝܬܐ ܐܚܪ̈ܢܝܬܐ ܕܐܓܪ̈ܬܗ ܗܘ ܫܠܝܚܐ ܝܿܗܒ ܐܝܟ ܥܠܬܐ ܠܡܣܡ ܒܪܥܝܢܐ ܿ ܠܗܿܢܝܢ ܕܥܠ ܐܟܠ ܩܪܨܐ ܟܕ ܡܡܠܠ . ܕܐܝܬ ܠܗ ܡܗܡܝܢܘܬܐ ܡܢ ܐܠܗܐ ܡܛܠ ܡܕܒܪܢܘܬܗ ܬܡܝܗܬܐ ܐܝܟ ܗܿܢܝܢ ܕܐܬܐܡܼܪ ܘܐܚܪ̈ܢܝܬܐ ܨܒܘ̈ܬܐ ܕܬܕܡܘܪܬܐ ܕܗܼܘ ܚܐܪ ܒܪܥܝܢܗ ܒܚܝܠܐ ܕܝܠܗܝܢ ܕܡ̈ܠܐ ܡܬܒܝܢ ܘܡܕܪܟ ܕܠܐ ܠܓܡܪ ܡܒܕܩܢ ܪܫܢܘܬܐ ܡܕܡ ܐܚܪܝܬܐ ܐܝܬܝܐ ܕܠܐ ܫܘܪܝ ܐܠܐ ܕܠܩܘܒܠܐ ܕܬܚܝܬ ܫܘܥܒܕܐ ܗܘܕܐܠܗܐ ܘܕܡܟܬܪ ܠܡܣܡ ܒܪܫܐ . ܕܙܕܩ ܠܗ ܿ ܘܕܐܝܟܢܐ ܒܨܒܝܢܢ ܗܘ ܕܝܠܢ ܡܣܬܒܼܪ ܕܣܿܥܪ ܡܕܡ ܗܘ ܗܢܐ ܘܡܫܟܚ ܐܟܙܢܐ ܕܗܿܝ ܕܐܡܪ ܕܐܦ ܠܟܘܢ ܕܡܝܬܝܢ ܗܘܝܬܗܘܢ ܒܣܟ̈ܠܘܬܟܘܢ ܘܒܚܛܗ̈ܝܟܘܢ ܗܿܢܝܢ ܕܡܢ ܩܕܝܡ ܡܬܕܒܪܝܢ ܗܘܝܬܗܘܢ ܒܗܝܢ . ܐܝܟ ܥܠܡܝܘܬܗ ܕܥܠܡܐ ܗܢܐ . ܘܐܝܟ ܪܝܫܐ ܕܫܠܝܛܘܬܐ ܕܐܐܪ ܘܪܕܘܚܐ . ܗܿܝ ܕܗܫܐ ܡܬܚܦܛܐ ܒܒܢ̈ܝܐ ܕܠܐ ܡܬܛܦܝܣܝܢ ܿ ܕܒܗܝܢ ܐܦ ܐܢܚܢܢ ܟܠܢ ܐܬܗܦܟܢ ܡܢ ܩܕܝܡ ܒܪ̈ܓܝܓܬܐ ܕܒܣܪܢ ܘܥܿܒܕܝܢ ܗܘܝܢ ܨܒܝܢܐ ܕܦܓܪܢ ܘܕܚܘܫ̈ܒܝܢ ܿ ܐܝܟܢܐ ܓܝܪ ܠܐ ܓܠܝܐ ܕܗܿܘ ܕܩܪܐ ܡ̈ܝܬܐ ܕܒܚܛܗ̈ܐ ܕܫܪ̈ܥܬܐ ܡܒܛܠ ܠܗ ܠܩܛܝܪܐ ܕܟܠܗܿ ܪܫܢܘܬܐ ܕܠܩܘܒܠܐ . ܫܪܥܬܐ ܓܝܪ ܕܡܦܘܠܬܐ ܿ ܕܗܿܘ ܗܝ ܕܩܐܡ ܗܘܐ ܐܝܬܝܗܿ ܘܡܛܠ 

<pb n="180"/>

ܒܣܝܢܐ ܐܫܬܕܿܥ . ܠܐ ܗܘܐ ܓܝܪ ܕܗܿܘ ܕܡܢ ܡܬܘܡ ܠܐ ܩܡ ܿ ܫܪܥܬܐ ܕܡܦܘܠܬܐ ܐܝܬܝܗܿ ܿ ܘܡܘܣܦ ܕܝܢ ܕܒܚܛܗ̈ܝܟܘܢ ܘܒܗܘܢ ܡܬܥܕܠ ܕܕܝܠܗܘܢ ܐܝܬܝܗܘܢ ܗܘܘ ܚܛܗ̈ܐ ܿ ܐܦܠܐ ܓܝܪ ܡܢ ܫܘܪܝܐ ܡܬܥܕܠܝܢ ܗܘܘ ܿ ܐܠܘ ܡܢ ܩܛܝܪܐ ܡܕܡ ܣܿܥܪܝܢ ܗܘܘ ܠܗܘܢ ܠܗܠܝܢ . ܘܡܢܐ ܕܝܢ ܩܛܝܪܐ ܐܝܬ ܡܢ ܪܫܢܘܬܐ ܐܝܬܝܐ . ܘܡܝܬܐ ܒܬܪܗ ܿ ܕܒܗܘܢ ܡܢ ܩܕܝܡ ܗܠܟܼܬܘܢ ܘܥܠ ܡܬܦܢܝܢܘܬܐ ܕܒܨܒܝܢܗܘܢ ܡܒܕܩ ܿ ܟܕ ܗܐ ܡܢܝ ܐܦ ܠܐ ܐܝܟ ܕܒܚܠܡܐ ܒܗܿܘ ܙܒܢܐ ܒܥܠܡܐ ܐܬܚܼܙܝ ܗܘܐ ܿ ܚܕܐ ܗܝ ܓܝܪ ܡܢ ܬܪ̈ܬܝܢ ܿ ܐܘ ܓܝܪ ܗܿܢܝܢ ܕܝܕܥܬܐ ܐܿܬܢܛܼܪ ܠܗܢܐ ܐܝܟ ܫܢܝܘܬܐ ܕܫܩܪܘܬܗ ܿ ܘܒܛܝܠܬܐ ܗܝ ܡܠܝܐܝܬ ܗܕܐ ܣܗܕܘܬܗ ܕܫܠܝܚܐ ܕܥܠ ܗܿܢܘܢ ܕܒܗܿܘ ܙܒܢܐ ܐܬܬܘܝܼܘ ܘܬܒܼܘ ܐܝܟ ܕܐܦܠܛܘ ܡܢ ܛܘܥܝܝ ܐܘ ܗܿܢܝܢ ܕܐܣܝܘܬܐ ܣܦܝܩܐܝܬ ܗܘܼܝ ܠܗܢܘܢ ܕܐܬܦܼܢܝܘ ܠܘܬ ܐܠܗܐ ܒܝܕ ܡܠܦܢܘܬܐ ܕܫܠܝܚܐ ܘܡܫܠܡܢܝܬܐ ܐܝܟ ܡܐ ܕܡܫܟܚܐ ܐܝܬܝܗܿ ܡܠܬܗ ܓܠܝܐܝܬ ܕܐܦ ܐܒܗ̈ܐ ܕܐܒܗ̈ܘܗܝ ܕܗܢܐ ܢܗܘܘܢ ܿ ܘܫܦܝܪ ܐܡܿܪ ܗܘ ܫܠܝܚܐ . ܕܒܗܘܢ ܡܢ ܩܕܝܡ ܗܠܟܼܬܘܢ ܐܝܟ ܥܠܡܝܘܬܗ ܕܥܠܡܐ ܗܢܐ ܿ ܒܗܢܐ ܗܘ ܓܝܪ ܥܠܡܐ ܗܿܢܝܢ ܕܛܘܥܼܝܝ ܐܝܬ ܠܗܝܢ ܙܒܢܐ . ܒܿܛܠܼܢ ܕܝܢ ܥܡܗܿܘܢ ܕܐܝܓܘܢ̈ܐ ܕܒܛܠܝܢ ܥܡܗ ܕܥܠܡܐ ܘܐܝܟ ܪܫܐ ܕܫܠܝܛܘܬܐ ܕܐܐܪ ܐܡܿܪ . ܪܝܫܐ ܓܝܪ ܐܝܬܘܗܝ ܕܗܿܢܘܢ ܕܡܢ ܨܒܝܢܗܘܢ ܠܘܬ ܚܛܗ̈ܐ ܐܨܛܠܼܝܘ ܿ ܘܡܥܕܪܢܗܘܢ ܗܘ ܕܗܿܢܘܢ ܫܠܝܛܘܬܐ ܕܝܢ ܕܐܐܪ ܡܛܠ ܕܐܦܠܐ ܠܥܠ ܘܐܦܠܐ ܠܬܚܬ ܡܪܘܬܐ ܐܘ ܡܠܟܘܬܐ ܡܕܡ ܐܝܬ ܠܗ ܿ ܐܦܠܐ ܓܝܪ ܕܒܪܝܬܐ ܐܡܝܢܐܝܬ ܘܐܦܠܐ ܕܨܒܝܢܐ ܕܝܠܢ ܐܠܐ ܐܢ ܨܿܒܝܢ ܐܢܚܢܢ ܐܝܬܘܗܝ ܡܪܐ . ܕܒܗܘܢ ܐܦ ܐܢܚܢܢ ܟܠܢ ܐܬܗܦܟܼܢ ܡܢ ܩܕܝܡ . ܚܙܝ ܕܝܢ ܐܝܟܢܼܐ ܫܘܬܦܘܬܐ ܐܦ ܕܝܠܗ ܡܥܠ ܕܬܝܒܘܬܐ ܥܡ ܐܚܪ̈ܢܐ ܗܟܢܐ ܕܠܐ ܠܓܡܪ ܒܕܘܟ ܩܒܝܥܐ ܚܛܝܬܐ . ܘܒܟܠ ܕܘܟܐ ܒܨܒܝܢܐ ܘܠܐ ܗܘܐ ܒܪܫܢܘܬܐ ܡܬܥܕܠ ܐܠܐ ܐܝܟ ܡܥܕܪܢܐ ܠܐܟܠ ܩܪܨܐ ܕܫܓܪ ܠܡܨܛܠܝܢܘܬܗ ܕܡܢ ܨܒܝܢܐ ܕܠܘܬ ܚܛܗ̈ܐ ܡܒܕܩ ܀ ܀ ܀
</p>
</div>
<div type="section" n="103">
<head type="editorial">103</head>
<p xml:lang="syr">

ܡܢܐ ܓܝܪ ܟܠܝܐ ܗܘܬ ܕܓܠܝܐܝܬ ܢܐܡܪ ܘܢܗܝܪܐܝܬ ܢܓܙܘܪ ܕܠܐ ܗܘܐ ܪܫܐ ܕܫܠܝܛܘܬܐ ܕܐܐܪ ܐܝܬܘܗܝ ܿ ܐܠܐ ܪܫܐ ܕܥܠܡܐ ܟܠܗܘܢ ܐܝܟ ܫܘܥܝܬܼܗ ܕܗܢܐ ܕܗܼܝ ܟܕ ܣܓܝ ܡܫܬܓܫܐ ܗܘܬ ܐܠܐ ܓܠܝܐܝܬ ܐܦ ܥܠ ܗܘܿ ܕܒܨܒܝܢܗ ܡܬܒܐܫ ܘܠܐ ܗܘܐ ܒܩܛܝܪܐ ܕܟܝܢܗ ܒܼܝܫܐ ܗܘ ܡܒܕܩ ܘܥܠܝܢ ܕܝܠܢ ܕܡܩܕܡܝܢ ܐܢܚܢܢ ܒܨܒܝܢܢ ܡܢ ܠܘܬܢ ܡܕܡ ܕܗܿܘ ܕܢܨܒܐ ܕܢܚܛܐ . ܘܟܢ ܠܢܚܪܬܐ ܐܦ ܡܥܕܪܢܐ ܗܘ ܗܘܐ ܠܢ ܀ ܀ ܀
</p>
</div>
<div type="section" n="104">
<head type="editorial">104</head>
<p xml:lang="syr">

ܘܐܡܿܪ ܕܝܢ ܕܗܿܝ ܕܗܫܐ ܡܬܚܦܛܐ ܒܗܿܢܘܢ ܕܠܐ ܡܬܛܦܝܣܝܢ ܠܐ ܡܬܛܦܝܣܢܘܬܐ ܕܝܢ ܟܠܗܿ ܡܗܦܟܢܘܬܐ ܗܝ ܒܨܒܝܢܐ ܿ ܕܡܢ ܗܿܢܝܢ 

<pb n="181"/>

ܕܬܪܝܨܐܝܬ ܡܬܐܡܪ̈ܢ ܗܿܘ ܓܝܪ ܕܠܝܬ ܠܗ ܗܕܐ ܕܢܫܟܚ ܕܠܘܩܒܠ ܗܿܢܝܢ ܕܡܬܐܡܪܢ ܠܗܢܐ ܡܪܫܘܬܐ ܕܠܐ ܡܬܛܦܝܣܢܘܬܐ ܐܝܟܢܐ ܩܪܒܐ ܠܗ ܿ ܘܡܝܬܐ ܒܬܪܗ ܕܒܗܘܢ ܐܦ ܐܢܚܢܢ ܟܠܢ ܐܬܗܦܟܢ ܡܢ ܩܕܝܡ ܒܪ̈ܓܝܓܬܐ ܕܒܣܪܢ ܿ ܟܕ ܥܿܒܕܝܢ ܗܘܝܢ ܨܒܝܢܐ ܕܦܓܪ̈ܝܢ ܘܕܚܘܫܒ̈ܝܢ ܘܐܝܬܝܢ ܗܘܝܢ ܒܢܝ̈ܐ ܕܪܘܓܙܐ ܿ ܚܙܝ ܗܟܝܠ ܐܝܟܢܐ ܕܒܗܿܢܘܢ ܗܘ ܕܥܒܕܝܢ ܨܒܝܢܗ ܕܦܓܪܐ ܡܬܥܕܠ . ܘܠܐ ܗܘܐ ܒܗ ܒܦܓܪܐ . ܕܒܐܝܕܝܗܘܢ ܗܝ ܡܕܒܪܢܘܬܐ ܕܙܘܥ̈ܐ . ܕܒܟܝܢܗ ܕܗܢܐ ܨܒܝܢܗ ܕܝܢ ܕܦܓܪܢ ܥܿܒܕܝܢ ܗܘܝܢ ܘܕܚܘܫ̈ܒܝܢ . ܘܒܝܕ ܦܓܪܐ ܠܗܿܢܘܢ ܕܥܒܕܝܢ ܒܕܩ . ܘܒܝܕ ܚܘܫ̈ܒܐ ܠܗܿܢܘܢ ܕܒܨܒܝܢܐ ܕܚܐܪܘܬܗܘܢ ܠܒܪ ܡܢ ܟܠܗ ܩܛܝܪܐ ܚܘܝ ܿ ܘܐܡܿܪ ܕܐܝܬܝܢ ܗܘܝܢ ܒܢ̈ܝܐ ܕܪܘܓܙܐ ܘܠܐ ܗܘܐ ܕܗܝܠܐ ܐܝܬܝܐ ܐܠܐ ܕܪܘܓܙܐ ܡܛܠ ܕܗܿܢܝܢ ܕܘܫܝܢ ܠܪܘܓܙܐ ܣܿܥܪܝܢ ܗܘܝܢ ܘܐܡܿܪ ܕܝܢ ܕܐܢ ܒܢܝ̈ܐ ܗܘܝܢ ܕܪܘܓܙܐ ܕܠܗ ܠܨܒܝܢ ܬܚܝܬܐ ܕܐܝܟ ܗܟܢܐ ܐܝܟ ܚܘܫܚܐ ܕܥܝܕܐ ܕܓܘܐܿ ܢܒܕܩ ܿ ܘܗܟܢ ܓܠܝܐܝܬ ܕܟܠܗܝܢ ܡܢ ܨܒܝܢܐ ܗܘܿܝܢ ܡܬܥܕܠ ܒܗܝܢ ܐܝܟܢܐ ܕܒܬܪ ܣܓܝ̈ܐܬܐ ܠܗܘܢ ܠܗܠܝܢ ܡܟܬܒ .ܕܠܐ ܗܟܝܠ ܐܢܫ ܢܛܥܝܟܘܢ ܒܡ̈ܠܐ ܣܪ̈ܝܩܬܐ ܡܛܠ ܗܿܢܝܢ ܗܘ ܓܝܪ ܐܿܬܐ ܪܘܓܙܗ ܕܐܠܗܐ ܥܠ ܒܢܝ̈ܐ ܕܠܐ ܡܬܛܦܝܣܝܢ ܘܬܘܒ ܒܢܝܗܿ ܕܠܐ ܡܬܛܦܝܣܢܘܬܐ ܘܠܐ ܗܘܐ ܕܪܫܢܘܬܐ ܕܠܐ ܫܘܪܝ ܐܡܿܪ ܠܐ ܗܟܝܠ ܬܗܘܘܢ ܠܗܘܢ ܫܘܬܦ̈ܐ ܐܝܬܝܟܘܢ ܗܘܝܬܘܢ ܓܝܪ ܚܫ̈ܘܟܐ ܿ ܗܫܐ ܕܝܢ ܢܘܗܪܐ ܒܡܪܢ ܐܠܘ ܓܝܪ ܒܐܝܬܘܬܐ ܘܠܐ ܗܘܐ ܒܕܨܒܝܢܗܘܢ ܡܫܡܗ ܗܘܐ ܡܕܡ ܕܗܼܘ ܐܘ ܠܒܝܼܫܐ ܐܘ ܠܪܝܫܐ ܕܫܠܝܛܘܬܐ ܕܐܐܪ ܘܕܪܘܚܐ ܿ ܐܝܟܢ ܗܼܢܘܢ ܟܕ ܗܼܢܘܢ ܒܙܒܢ ܚܫ̈ܘܟܐ ܐܢܘܢ . ܘܒܙܒܢ ܐܚܪܝܢ ܢܘܗܪܐ ܗܿܘܝܢ . ܐܠܘ ܓܝܪ ܐܝܬܝܗܘܢ ܗܘܘ ܒܙܒܢ ܚܫ̈ܘܟܐ ܗܘ ܕܣܪܝܩܐܝܬ ܡܫܩܪ ܗܢܐ ܠܐ ܓܝܪ ܐܝܬܘܗܝ ܿ ܘܐܢ ܗܘܘ ܠܗܘܢ ܕܝܢ ܢܘܗܪܐ ܒܡܪܢ ܐܬܚܠܦ ܠܗ ܟܝ ܚܫܘܟܐ ܠܢܘܗܪܐ ܿ ܐܠܐ ܓܠܝܐ ܗܝ ܕܡܢܗܝܢ ܕܕܡ̈ܘܬܐ ܫܘܡܗܐ ܕܡ̈ܠܝܠܐ ܢܿܣܒܝܢ ܟܠܗܘܢ ܟܬܒ̈ܐ ܐܝܟܐܢ ܕܐܦ ܡܪܢ ܐܡܼܪ ܠܟܐܦܐ . ܕܛܘܒܝܟ ܫܡܥܘܢ ܒܪܗ ܕܝܘܢܐ ܕܒܣܪܐ ܘܕܡܐ ܠܐ ܓܠܐ ܠܟ ܐܠܐ ܐܒܝ ܕܒܫܡܝܐ . ܘܟܕ ܡܕܡ ܕܠܐ ܗܝܡܢܘܬܐ ܒܬܪ ܩܠܝܠ ܡܠܼܠ ܿ ܠܗ ܟܕ ܠܗ ܐܡܼܪ ܕܙܠ ܠܟ ܠܒܣܬܪܝ ܣܛܢܐ . ܘܡܢܗܿ ܕܕܡܘܬܐ ܕܡ̈ܠܘܗܝ ܫܡܗܗ ܠܗܿܘ ܕܩܕܡ ܩܠܝܠ ܛܘܒܐ ܝܼܗܒ ܠܗ ܿ ܀ ܀ ܀ 105 ܡܥܕܝܢ ܐܢܚܢܢ ܕܝܢ ܐܦ ܐܢܚܢܢ . ܕܡܢܐ ܕܡܫܐܠ ܠܢ ܐܢܫ ܕܡܢ ܗܘ ܒܪ ܐܢܫܐ ܕܚܕܐ ܡܠܬܐ ܕܟܘܠܗ ܒܪ ܐܢܫܐ ܢܬܠ ܐܝܟ ܟܡܐ ܕܡܫܟܚܐ ܕܥܠ ܟܝܢܗ ܕܗܢܐ ܕܡܢܐ ܐܝܬܘܗܝ ܢܓܙܘܪ ܐܢ ܕܝܢ ܢܫܬܐܠ ܕܐܝܟ ܐܝܟܢܐ ܐܝܬܘܗܝ ܐܢܫ ܒܪ ܐܢܫܐ ܡܢܗܿ ܕܕܡܘܬܗ ܡܒܕܩܝܢ ܐܢܚܢܢ ܥܠܘܗܝ ܗܿܝ ܕܒܝܕ ܢܣܝܢܐ ܣܒܪܝܢ ܐܢܚܢܢ ܐܝܟ 

<pb n="182"/>

ܕܝܕܥܢܝܗܝ ܐܝܟܢܐ ܕܐܦ ܕܠܘܬܗܘܢ ܟܬܒܼ ܫܠܝܚܐ ܕܒܙܒܢ ܐܝܬܝܗܘܢ ܗܘܼܐ ܚܫܘܟܐ ܿ ܠܐ ܗܘܐ ܒܩܢܘܡܗܘܢ ܿ ܐܦ ܠܐ ܓܝܪ ܠܓܡܪ ܐܝܬܘܗܝ ܩܢܘܡܐ ܠܚܫܘܟܐ ܿ ܐܠܐ ܒܨܒܝܢܗܘܢ ܡܛܠ ܠܐ ܝܕܥܬܗܘܢ ܕܥܠ ܫܪܪܐ ܕܐܠܗܐ ܕܡܢ ܒܣܝܢܗܿܘܢ ܘܗܼܘܘ ܕܝܢ ܢܘܗܪܐ ܿ ܘܠܐ ܗܘܐ ܠܟܝܢܐ ܕܢܘܗܪܐ ܐܫܬܚܼܠܦܘ ܿ ܐܠܐ ܠܝܕܥܬܐ ܫܪܪܐ ܐܬܪܒܼܝܘ ܘܐܬܥܠܼܝܘ ܘܐܝܟܐܢ ܕܐܦ ܛܘܒܢܐ ܫܡܥܘܢ ܟܐܦܐ ܣܛܢܐ . ܟܕ ܠܐ ܐܝܬܘܗܝ ܐܬܩܼܪܝ ܡܛܠ ܡܠܬܐ ܕܠܐ ܗܝܡܢܘܬܐ ܿ ܗܟܢܐ ܐܦ ܒܝܼܫܐ ܐܦ ܒܪ ܐܢܫܐ ܐܦ ܐܟܠ ܩܪܨܐ ܿ ܠܐ ܗܘܐ ܥܠ ܩܢܘܡܗ ܡܩܛܪܓ ܘܐ݀ܡܪ ܐܠܐ ܡܢ ܕܡܘܬܐ ܕܨܒܝܢܗ ܡܫܡܗ ܠܗ ܿ ܐܝܟܢܐ ܕܠܓܡܪ ܐܝܬܘܬܐ ܒܝܫܬܐ ܕܒܟܝܢܗܿ ܕܠܩܘܒܠܐ ܕܐܠܗܐ ܠܐ ܬܗܘܐ ܐܠܐ ܨܒܝܢ̈ܐ ܕܠܩܘܒܠܐ ܕܐܠܨܐܝܬ ܡܨܛܢܥܝܢ ܘܥܠܝܢ ܀ ܀ ܀
</p>
</div>
<div type="section" n="106">
<head type="editorial">106</head>
<p xml:lang="syr">

ܪ̈ܗܛܝܢ ܕܝܢ ܘܐܦ ܥܠ ܗܿܝ ܡܠܬܐ ܕܐܿܡܿܪ ܕܬܟܬܘܫܗܘܢ ܠܐ ܗܘܐ ܥܡ ܒܣܪܐ ܘܕܡܐ ܿ ܐܠܐ ܥܡ ܐܪܟܣ ܘܥܡ ܫ̈ܠܝܛܢܐ ܘܥܡ ܐܚܝܕ̈ܝ ܥܠܡܐ ܕܗܢܐ ܚܫܘܟܐ ܿ ܘܥܡ ܪ̈ܘܚܐ ܒܝܫ̈ܐ ܕܬܚܝܬ ܫܡܝܐ ܿ ܘܒܝܕ ܗܿܢܝܢ ܕܗܼܘ ܫܠܝܚܐ ܛܘܒܢܐ ܡܥܬܕ ܕܣܓܝ ܒܚܠܝܨܘܬܐ ܢܗܘܘܢܿ ܗܿܢܘܢ ܕܡܬܡܫܚܝܢ ܠܐܝܓܘܢ̈ܐ ܕܕܚܠܬ ܐܠܗܐ ܕܡܛܠ ܗܕܐ ܩܿܕܡ ܐܡܼܪ ܕܡܟܝܠ ܐܬܚܝܠܘ ܒܡܪܢ ܘܒܚܝܠܐ ܕܐܘܕܢܗ ܘܠܒܫܘ ܙܝܢܐ ܕܐܠܗܐ ܐܝܟܢܐ ܕܬܫܟܚܘܢ ܠܡܩܡ ܠܘܩܒܠ ܨܢܥ̈ܬܗ ܕܒܝܫܐ . ܘܒܬܪ ܗܿܢܝܢ ܐܡܿܪ ܕܬܟܬܘܫܗܘܢ ܠܐ ܗܘܐ ܥܡ ܒܣܪܐ ܘܕܡܐ ܐܢ ܗܟܝܠ ܐܢ ܒܨܢܥ̈ܬܐ ܗܼܘ ܐܿܬܐ ܗܘ ܒܝܼܫܐ ܘܥܕܢܐ ܕܥܗܢ ܠܢܟܠܗ ܓܿܒܐ ܠܗ ܿ ܘܐܣܟܡܐ ܕܚܠܝܬܢ ܡܨܛܢܥ . ܕܗܟܢܐ ܕܠܝܠܐܝܬ ܢܬܟܣܐ ܡܕܡ ܕܡܢܗ ܡܣܬܥܪ . ܐܝܟܢܐ ܠܐ ܗܘܐ ܒܪܥܝܢܐ ܘܒܚܘܫܒܐ ܒܝܼܫܐ ܥܿܒܕ ܡܐܬܝܗ ܿ ܘܐܢ ܕܝܢ ܝܿܕܥ ܕܢܿܟܠ ܘܠܒܝܫܬܐ ܢܿܓܕ ܘܡܬܬܠܐ ܗܕܐ ܕܐܦ ܒܗܿܢܝܢ ܩܕܡ̈ܝܬܐ ܐܡܪܢܗܿ ܿ ܓܠܝܐܝܬ ܒܚܣܡܗ ܿ ܕܒܗܿܘ ܕܡܝܬܪ ܐܿܬܐ ܠܗܕܐ ܕܝܕܥ ܕܡܝܬܪܐ ܗܘ ܿ ܘܕܬܗܼܘܐ ܠܗ ܗܕܐ ܡܛܠ ܒܝܫܘܬܗ ܪܒܬܐ . ܠܐ ܡܫܟܚ ܕܡܢ ܗܕܐ ܓܠܝܐܝܬ ܗܘ ܩܢܘܡܗ ܠܓܡܪ ܠܐ ܥܕܝܠ ܐܘ ܓܝܪ ܐܝܬܘܗܝ ܗܘܐ ܒܐܝܬܘܬܗ ܘܒܟܝܢܗ ܒܝܼܫܐ ܿ ܘܐܦ ܠܐ ܗܘܐ ܕܡܢܐ ܐܝܬܘܗܝ ܝܿܕܥ ܗܘܐ ܘܐܦܠܐ ܠܗܿܘ ܕܠܩܘܒܠܗ ܕܡܝܬܪ ܗܘ ܡܢܗ ܿ ܀ ܀ ܀
</p>
</div>
<div type="section" n="107">
<head type="editorial">107</head>
<p xml:lang="syr">

ܡܛܠ ܗܟܝܠ ܕܥܠ ܐܘܡܢܘܬܐ ܘܥܠ ܨܢܥ̈ܬܐ ܕܡܫܝܚܢܘܬܗ ܕܥܠ ܢܟܠܐ ܘܥܠ ܢܟܝܢܐ ܐܡܿܪ ܕܠܐ ܐܢܫ ܒܙܗܝܪܘܬܐ ܐܫܝܬܐ ܒܠܚܘܕ ܢܣܒܪ ܕܡܫܟܚ ܕܢܩܘܡ ܠܩܘܒܠܗ ܿ ܐܡܿܪ ܕܠܒܫܘ ܙܝܢܐ ܕܐܠܗܐ ܓܠܝܐܝܬ ܗܝܡܢܘܬܐ ܘܕܚܠܬܐ ܘܣܓܕܬܐ ܕܒܝܕ ܪܘܚܐ ܕܩܘܕܫܐ ܿ ܠܐ ܗܘܐ ܓܝܪ ܟܕ ܡܬܚܫܚ ܐܢܫ ܒܙܝܢܐ ܓܘܫܡܢܐ ܥܪܩ ܡܢ ܢܟ̈ܠܘܗܝ ܘܚܫܒ ܕܝܢ ܕܠܘܩܒܠ ܡܢܘ ܬܟܬܘܫܐ ܕܠܐ ܐܢܫ ܐܫܟ ܕܒܚܘܪܒܐ ܢܣܒܪ ܕܠܝܬ ܠܗ ܒܥܠ ܕܪܐ ܘܣܓܝ ܢܬܬܟܠ

<pb n="183"/>

ܘܢܬܠܼܒܟ ܘܢܙܕܟܐ ܘܚܫܒ ܕܝܢ ܐܪܟܣ ܘܫܠܝܛܢ̈ܐ ܘܐܚ̈ܝܕܝ ܥܠܡܐ ܕܗܢܐ ܚܫܘܟܐ . ܡܛܠ ܕܐܝܟ ܕܒܕܡܘܬܐ ܕܗܿܢܝܢ ܕܠܥܠ ܘܐܦ ܗܼܘ ܐܟܠ ܩܪܨܐ ܛܟܣ ܠܗ ܒܝܕ ܗܿܢܘܢ ܕܥܡܗ ܡܪܕܘ ܓܠܝܐ ܗܝ ܓܝܪ ܕܐܝܟܢܐ ܥܡ ܣܓܝ̈ܐܐ ܐܫܬܘܬܦܼ ܘܗܼܘܐ ܪܫܐ ܠܡܪܕܐ . ܡܢ ܗܘܐ ܓܝܪ ܗܼܘ ܒܠܚܘܕܘܗܝ ܡܢܗ ܘܠܗ ܕܢܣܬܒܪ ܗܘܐ ܕܡܫܟܚ ܗܘܐ ܡܕܡ . ܐܟܙܢܐ ܓܝܪ ܕܟܕ ܐܝܟ ܗܿܘ ܕܟܘܠܗܿ ܐܢܫܘܬܐ ܡܪܼܕܬ ܗܘܬ ܿ ܐܓܪ ܪܘܚܐ ܐܠܗܐ ܟܠܗ ܙܒܢܐ ܕܡܢ ܥܠܡ . ܗܼܟܢܐ ܘܐܦ ܗܝܕܝܢ ܠܐܟܠ ܩܪܨܐ ܘܠܗܿܢܘܢ ܕܥܡܗ ܡܣܝܒܪ ܒܡܓܪܬ ܪܘܚܐ ܐܦ ܡܛܠܬܗ ܐܦ ܡܛܠ ܡܕܒܪܢܘܬܐ ܗܝ ܕܐܬܐܡܪܬ ܀ ܀ ܀
</p>
</div>
<div type="section" n="108">
<head type="editorial">108</head>
<p xml:lang="syr">

ܒܢ̈ܝ ܐܢܫܐ ܗܟܝ ܩܒܼܠܘ ܬܝܒܘܬܐ ܘܫܘܒܩܢܐ ܡܛܠ ܕܒܦܓܪܐ ܐܝܬܝܗܘܢ ܿ ܘܐܝܟ ܕܒܛܘܥܝܝ ܢܦܠܘܼ ܿ ܗܼܢܘܢ ܿ ܕܝܢ ܡܢ ܬܝܒܘܬܐ ܐܣܛܝܼܘ ܿ ܘܫܢܝܼܘ ܠܘܬ ܡܪܘܕܘܬܐ . ܪܫܝܬܐ ܘܢܓܝܪܘܬ ܪܘܚܐ ܕܐܠܗܐ ܒܗܘܢ ܚܿܘܝܘ ܿ ܢܦܫܗܘܢ ܓܝܪ ܓܠܼܙܘ ܡܢ ܐܠܗܐ ܿ ܘܠܐ ܗܘܐ ܗܘܼ ܐܠܗܐ ܡܢܗܘܢܿ ܐܚܝ̈ܕܝ ܥܠܡܐ ܕܝܢ ܩܪܐ ܠܗܘܢ ܠܗܠܝܢ ܿ ܠܐ ܗܘܐ ܕܫܡܝܐ ܘܠܐ ܕܐܪܥܐ ܘܠܐ ܕܡ̈ܝܐ ܘܠܐ ܕܢܘܪܐ ܘܠܐ ܕܠܒܝܟܝܢ ܡܕܡ ܐܚܪܝܢ ܐܠܐ ܒܠܚܘܕ ܕܗܢܐ ܚܫܘܟܐ ܿ ܘܐܝܢܐ ܗܘ ܚܫܘܟܐ . ܐܝܟ ܕܒܬܚܘܝܬܐ ܠܠܐ ܝܕܥܬܐ ܕܡܬܕܒܪܐ ܗܘܬ ܒܒ̈ܢܝ ܐܢܫܐ ܡܒܕܩ ܿ ܒܗܿ ܗܟܝܠ ܒܠܐ ܝܕܥܬܐ ܕܒܗܢܐ ܥܠܡܐ ܕܓܘܐ ܡܫܦܥܐ ܗܘܬ ܥܠ ܒ̈ܢܝܿ ܐܢܫܐ ܠܒܝܟܝܢ ܗܘܘ ܐܚܝ̈ܕܝ ܥܠܡܐܐܬܩܪܝܼܘ ܘܐܝܟ ܕܒܦܘܩܕܢܐ ܐܬܒܕܩܘ ܕܬܬܥܬܕ ܕܚܠܬܐ ܘܥܝܪܘܬܐ ܒܒ̈ܢܝ ܐܢܫܐ ܘܢܬܓܘܣܘܢ ܒܐܠܗܐ ܕܬܚܝܬ ܫܡܝܐ ܕܝܢ ܕܐܡܿܪ ܐܘ ܐܝܟ ܐܢܫܝܢ ܩܪܝܢ ܕܒܫܡܝܐ ܡܛܠ ܕܢܚܘܐ ܕܐܝܟܢܐ ܠܐ ܗܘܐ ܢܘܟܪ̈ܝܐ ܐܝܬܝܗܘܢ ܠܒܪܝܬܗ ܕܐܠܗܐ . ܟܕ ܓܝܪ ܠܓܘ ܐܝܬܝܗܘܢ ܡܢ ܚܘܕܪܗ ܕܒܪܝܬܐ ܣܛܝܢ ܘܡܪܕܝܢ ܠܘܩܒܠ ܐܠܗܐ . ܘܡܓܪ ܪܘܚܐ ܣܓܝ ܐܠܨܐܝܬ ܿ ܐܝܟܢܐ ܕܐܢܫܝܢ ܠܣ̈ܛܝܐ ܠܘܩܒܠ ܢܡܘܣܐ . ܘܬܚܝܬ ܪܫܢܘܬܐ ܚܕܐ ܐܝܟ ܟܠܗܘܢ ܗܿܢܘܢ ܐܚܪ̈ܢܐ ܐܝܬܝܗܘܢܿ ܐܦܠܐ ܕܝܢ ܥܠ ܗܿܝ ܡܠܬܗ ܕܫܠܝܚܐ ܢܬܬܟܠܘܢ ܗܿܢܘܢ ܕܡܢ ܡܢܝ ܿ ܕܐܡܿܪ ܕܗܢܘܢ ܕܐܠܗܼܗ ܕܥܠܡܐ ܗܢܐ ܥܘܪ ܡܕܥܝܗ̈ܘܢ ܕܠܐ ܢܗܝܡܢܘܢ ܕܠܐ ܢܕܢܚ ܢܘܗܪܗ ܕܐܘܢܓܠܝܘܢ ܒܠܒ̈ܘܬܗܘܢ . ܐܢܫܝܢ ܕܝܢ ܡܢܢ ܐܚܪܝܬܐ ܩܕܡܝܬܐ ܩܿܪܝܢ ܠܗ . ܘܠܐܠܗܐ ܝܿܗܒܝܢ ܠܗܕܐ ܕܐܝܟ ܗܟܢܐ ܠܘܩܒܠ ܗܿܢܘܢ ܕܡܢܗ ܡܣܠܝܢ ܡܛܠ ܪܒܘܬܐ ܕܚܦܝܛܘܬܐ ܕܒܝܫܘܬܗܘܢ ܡܛܠ ܕܝܢ ܕܐܦ ܠܝ ܐܣܟܡܐ ܕܦܘܪܫܗܿ ܕܗܕܐ ܡܠܬܐ ܕܐܝܟ ܗܟܢܐ ܫܪܝܪܐ ܡܣܬܒܼܪ ܠܝ ܠܐ ܕܝܢ ܡܕܡ ܕܬܕܡܘܪܬܐ ܗܝ ܿ ܐܢ ܐܠܗܐ ܢܬܩܪܐ ܡܕܡ ܕܗܢܐ ܥܠܡܐ ܗܘ ܕܠܗ ܡܛܠ ܕܫܠܡܝܢ ܠܗ ܒܪ̈ܥܝܢܝܗܘܢ ܦܠܚܝܢ ܣܓܝ̈ܐܐ ܐܟ ܗ݀ܝ ܕܐܟܘܢܐ ܕܗܢܐ ܥܠܡܐ . ܐܢ ܓܝܪ ܗܼܘ ܫܠܝܚܐ ܒܕܘܟܬܐ ܐܚܪܬܐ 

<pb n="184"/>

ܐܡܿܪ ܕܗܿܢܘܢ ܕܐܠܗܗܘܢ ܟܪܣܗܘܢ ܘܬܣܒܘܚܬܗܘܢ ܒܗܬܬܗܘܢ ܡܢܐ ܕܕܘܡܪܐ ܗܝ ܐܢ ܩܿܪܐ ܠܗ ܐܠܗܗ ܕܥܠܡܐ ܗܢܐ ܠܐܟܠ ܩܪܨܐ . ܘܐܦ ܗܘ ܦܪܘܩܢ ܩܪܝܼܗܝ ܐܪܟܘܢܗ ܕܥܠܡܐ . ܐܝܟܢܐ ܕܐܦ ܟܬܒܐ ܥܬܝܩܐ ܐܡܿܪ ܕܐܠܗ̈ܝܗܘܢ ܕܥܡ̈ܡܐ ܠܐ ܗܿܢܘܢ ܕܐܡܝܢܐܝܬ ܠܓܡܪ ܠܐ ܐܝܬܝܗܘܢ ܐܠܐ ܚܛܦܘ ܠܗܘܢ ܕܢܣܬܒܪܘܢ ܕܐܝܬܝܗܘܢ ܀ ܀ ܀
</p>
</div>
<div type="section" n="109">
<head type="editorial">109</head>
<p xml:lang="syr">

ܗܼܢܝܢ ܗܟܝܠ ܐܝܟ ܡܫܟܚܝܢ ܕܡܢ ܗܿܢܘܢ ܢܬܕܒܪܢ ܒܩܛܝܪܐ . ܡܼܛܠ ܠܐ ܒܗܬܬܐ ܕܪܘܫܥܗܘܢ ܐܬܦܼܫܩ ܡܢܢ ܐܝܟ ܕܡܫܟܚܐ ܐܝܟ ܪܥܝܢܗ ܕܫܠܝܚܐ ܿ ܐܠܐ ܕܝܢ ܘܐܦ ܟܠܗܝܢ ܗܿܢܝܢ ܕܐܟܘܬܗܝܢ ܕܐܫܬܒܼܩ ܘܦܼܫ . ܒܗܿ ܒܕܡܘܬܐ ܥܡܗܝܢ ܢܬܕܒܪܢܼ ܐܟܘܬܗ ܕܪܥܝܢܗܘܢ ܕܟܬܒ̈ܐ ܩܕܝܫ̈ܐ ܀ ܀ ܀
</p>
</div>
<div type="section" n="110">
<head type="editorial">110</head>
<p xml:lang="syr">

ܐܢ ܗܟܝܠ ܕܠܐ ܛܘܓܪܐ ܐܢܫ ܟܠܗ ܓܘܫܡܐ ܕܡܠܦܢܘܬܗܘܢ ܕܐܘܢܓܠܝܘܢ ܘܕܫ̈ܠܝܚܐ ܢܩܪܐ ܿ ܠܐ ܒܠܚܘܕ ܘܐܦܠܐ ܚܕܐ ܕܘܟܬܐ ܡܫܟܚ ܓܡܝܪܐܝܬ ܕܠܣܒܪܐ ܕܪܘܥܐ ܡ̈ܢܝܢܝܐ ܫܠܡܐ ܐܠܐ ܐܦ ܬܚܘ̈ܝܬܐ ܬܟܝܒ̈ܬܐ ܘܡ̈ܠܐ ܓܠܝ̈ܬܐ ܕܚܕܐ ܐܝܬܝܗܿ ܪܫܢܘܬܐ ܕܥܠ ܟܠ ܿ ܘܡܕܒܪܢܘܬܐ ܕܝܢ ܛܘܒܢܝܬܐ ܘܬܪܝܨܬܐ ܐܝܬܝܗܿ ܥܠ ܟܘܠ ܿ ܘܕܬܕܡܘܪܬܐ ܗܝ ܢܓܝܪܘܬ ܪܘܚܗ ܕܐܠܗܐ ܘܕܚܝܠܐ ܗܘ ܕܝܢܐ ܫܡܝܢܐ . ܘܐܦܐ ܫܡܐ ܫܚܝܐ ܒܕܘܟ ܐܝܬ ܕܗܝܠܐ ܐܘ ܕܪܫܢܘܬܐ ܒܝܫܬܐ ܕܠܩܘܒܠܐ ܕܩܝܡܐ ܀ ܀ ܀
</p>
</div>
<div type="section" n="111">
<head type="editorial">111</head>
<p xml:lang="syr">

ܗܼܝ ܕܝܢ ܕܬܝܒܐ ܒܒܪܝܬܐ ܕܐܪܥܐ ܐܝܬܝܗܿ ܗܘܬ ܬܘܗ ܘܒܘܗ܆ ܣܪܝܩܐܝܬ ܡܢ ܗܿܢܘܢ ܕܡܢܝ ܡܬܢܣܒܐ ܕܐܝܬܝܐ ܗܝ ܠܡ ܐܪܥ ܡܛܠ ܗܿ ܝܕܐܝܬܝܗܿ ܗܘܬ ܿ ܕܩܿܕܡ ܗܘ ܟܬܒܐ ܘܐܡܿܪ ܕܒܪܫܝܬ ܥܒܼܕ ܐܠܗܐ ܫܡܝܐ ܘܐܪܥܐ . ܗܿܝ ܗܟܝܠ ܕܗܘܬ ܐܝܬܝܗܿ ܗܘܬ ܿ ܟܕ ܥܕܟܝܠ ܬܘܩܢܐ ܗܢܐ ܠܐ ܐܬܬܘܣܦ ܗܘܐ ܠܗܿ ܿ ܕܡܛܠ ܗܕܐ ܗܘ ܗܼܘ ܡܢܝ ܒܥܠ ܫܡܗܿ ܕܫܢܝܘܬܐ ܡܢ ܟܠܗܿ ܕܝܬܩܐ ܥܬܝܩܬܐ ܥܿܪܩ ܕܡܟܣܢܘܬܐ ܥܫܝܢܬܐ ܘܪܒܬܐ ܕܚܕܐ ܪܫܢܘܬܐ ܐܝܬ ܒܗܿ ܿ ܘܠܐ ܡܕܡ ܓܠܝܐܝܬ ܥܠ ܡܪܘܕܘܬܗ ܕܐܟܠ ܩܪܨܐ ܡܫܬܟܚ ܒܗ ܿ ܘܡܢ ܕܝܬܩܐ ܕܝܢ ܚܕܬܐ ܣܓܝ̈ܐܬܐ ܒܛܠ ܘܥܛܐ . ܘܙܥܘܪ̈ܝܬܐ ܗܿܢܝܢ ܕܐܬܦܫܼܩ ܿ ܘܐܝܠܝܢ ܕܐܟܘܬܗܝܢ ܐܪܦܝ ܠܗ ܠܡܥܠܢܘܬܐ ܕܚܘܕܬܐ ܕܪܘܫܥܗ ܿ ܕܣܒܪ ܕܒܝܕ ܗܿܢܝܢ ܢܫܟܚ ܡܕܡ . ܟܕ ܒܐܝܕܥܬܐ ܡܩܕܡܬܐ ܕܟܬܒ̈ܐ ܩܕܡ ܐܬܟܣܣ ܘܐܣܬܠܼܝ ܕܗܘ ܡܪܢ ܩܕܡ ܐܡܼܪ ܕܓܒܪܐ ܒܥܠܕܒܒܐ ܙܪܥܼ ܙܝܙ̈ܢܐ ܒܙܪܥܐ ܛܒܐ . ܘܦܘܠܘܣ ܛܘܒܢܐ ܐܘܣܦ ܕܡܢ ܓܒܪܐ ܗܪܣܝܘܛܐ ܕܡܦܠܓ ܪܥܝܢܗ ܡܢ ܒܬܪ ܚܕܐ ܡܪܕܘ ܐܫܬܐܠ ܿ ܝܕܥ ܐܢܬ ܓܝܪ ܕܚܪܝܝܐ ܗܘ ܗܢܐ ܘܚܛܐ ܘܡܚܝܒ ܢܦܫܗ ܀ ܀ ܀
</p>
</div>
<div type="section" n="112">
<head type="editorial">112</head>
<p xml:lang="syr">

ܐܦܠܐ ܓܝܪ ܐܢܐ ܒܣܒܪܐ ܗܢܐ ܕܡܫܟܚ ܐܢܐ ܕܠܗܘܢ ܠܗܠܝܢ ܐܫܚܠܦ ܿ ܕܩܫܝܐܝܬ ܡܚܪܫܝܢ ܘܪܥܝܢܗܘܢ ܢܬܝܪ ܘܒܛܝܠ ܡܢܗܘܢܿ ܠܥܡܠܐ ܕܗܕܐ ܟܬܒܢܘܬܐ ܢܦܫܝ ܝܿܗܒܬ ܐܠܐ ܕܐܝܟܢܐ

<pb n="185"/>

ܕܠܗܿܢܘܢ ܕܬܩܝܢܝܢ ܘܥܝܪܝܢ ܐܙܗܪ ܡܢ ܚܘܒܠܗܘܢ ܘܡܢ ܢܟܝܢܗܘܢ ܕܗܠܝܢ ܘܝܬܝܪ ܡܢ ܕܡܢ ܗܿܢܘܢ ܕܣܓܕܝܢ ܠܦܬܟܪ̈ܐ ܡܢ ܗܿܢܝܢ ܢܥܪܩܘܢ ܕܥܠܝܗܘܢ ܓܠܝܐܝܬ ܒܕܘܟܬܐ ܐܚܪܬܐ ܐܢܒܼܝ ܗܼܘ ܦܘܠܘܣ ܫܠܝܚܐ ܘܐܡܿܪ ܕܪܘܚܐ ܕܝܢ ܓܠܝܐܝܬ ܐܡܪܐ . ܕܒܙܒ̈ܢܐ ܐܚܪ̈ܝܐ ܢܫܢܘܢ ܐܢܫܝܢ ܡܢ ܗܝܡܢܘܬܐ ܘܢܫܬܕܘܢ ܒܬܪ ܪ̈ܘܚܐ ܡܛܥܝܢ̈ܝܬܐ ܘܡܠܦܢܘܬܐ ܕܕܝܘ̈ܐ ܒܡܬܕܢܝܢܘܬܐ ܕܡ̈ܠܐ ܕܓ̈ܠܬܐ ܕܗܿܢܘܢ ܕܟܘܝܼܢ ܒܬܐܪܬܗܘܢ ܘܟܠܝܼܢ ܡܢ ܙܼܘܘܓܐ . ܘܡܦܪܩܝܢ ܡܢ ܡܐܟ̈ܠܬܐ ܗܿܢܝܢ ܕܐܠܗܐ ܒܪܐ ܐܢܝܢ ܠܚܘܫܚܐ ܘܠܬܘܕܝܬܐ . ܠܗܿܢܘܢ ܕܡܗܝܡܢܝܢ ܘܝܕܥܝܢ ܫܪܪܐ ܿ ܕܟܠܗܝܢ ܒܪ̈ܝܬܗ ܕܐܠܗ ܫܦܝܪܢ ܐܢܝܢ ܘܠܝܬ ܒܗܝܢ ܡܕܡ ܕܡܣܠܝ ܿ ܘܒܬܘܕܝܬܐ ܡܬܩܒܠܢ ܿ ܒܡܠܬܐ ܓܝܪ ܕܐܠܗܐ ܡܬܩܕܫܢ ܿ ܘܒܬܘܕܝܬܐ ܀ ܀ ܀
</p>
</div>
<div type="section" n="113">
<head type="editorial">113</head>
<p xml:lang="syr">

ܗܢܝܢ ܓܝܪ ܚܬܝܬܝܐܝܬ ܗܟܢܐ ܩܕܡܬ ܐܟܼܪܙܬ ܥܠܝܗܘܢ ܕܗܠܝܢ ܗܝ ܛܝܒܘܬܐܕܒܝܕ ܫܠܝܚܐ ܘܩܿܕܡܬ ܐܟܼܪܙܬ ܥܠܝܗܘܢ ܕܗܠܝܢ ܗܝ ܛܝܒܘܬܐ ܕܒܝܕ ܫܠܝܚܐ ܘܩܿܕܡܬ ܟܬܒܼܬ ܐܦ ܡܬܕܢܝܢܘܬܗܘܢ ܘܐܦ ܕܓܠܘܬܐ ܕܡ̈ܠܝܗܘܢ ܒܫܪܪܐ ܿ ܘܕܟܘܼܝܢ ܒܬܐܪܬܗܘܢ . ܘܗܢܝܢ ܕܐܡܪܝܢ ܥܠ ܙܘܘܓܐ ܘܐܦ ܥܠ ܡܐܟ̈ܠܬܐ ܘܗܟܢܡܐ ܩܕܡܬ ܩܕܡ ܙܒܢܗܘܢ ܐܟܣܬܼ ܟܘܪܗܢܗܘܢ ܀ ܀ ܀
</p>
</div>
<div type="section" n="114">
<head type="editorial">114</head>
<p xml:lang="syr">

ܗܼܘ ܕܝܢ ܡܫܝܚܐ ܦܪܘܩܐ ܕܟܠ ܚܕܐ ܥܕܬܐ ܓܠܝܐܝܬ ܐܫܬܘܕܝ ܕܢܩܝܡ ܒܟܠܗܿ ܐܪܥܐ ܥܡܪܬܐ ܕܡܛܠ ܗܕܐ ܐܦ ܩܬܘܠܝܩܐ ܠܗܿ ܠܗܕܐ ܬܪܝܨܐܝܬ ܫܒܡܗ ܿ ܘܥܡܪ ܕܝܢ ܒܗܿ ܐܝܟ ܕܒܟܠܬܐ ܕܠܗܿ ܒܠܚܘܕܝܗܿ ܩܿܕܡ ܐܡܼܪ ܕܢܣܼܒ ܠܗ ܕܐܬܘ̈ܬܐ ܕܝܠܗܿ ܝܿܗܒ ܕܠܐ ܐܢܫ ܢܛܥܐ ܒܢܘܟܪܝܬܐ ܕܡܛܥܝܐ ܒܟܘܢܝܐ ܕܫܡܗܿ ܘܠܗܿܢܘܢ ܕܒܨܝܪ ܪܥܝܢܗܘܢ ܢܿܛܥܐ ܿ ܘܐܡܿܪ ܕܥܠ ܗܕܐ ܟܐܦܐ ܐܒܢܝܗܿ ܠܥܬܕܝ ܿ ܘܡ̈ܘܟܠܐ ܕܫܝܘܠ ܠܐ ܢܚܣܢܘܢܗܿ ܡܘܟܠܐ ܕܝܢ ܕܫܝܘܠ ܩܿܪܐ ܟܠ ܡܕܡ ܕܒܐܝܕܗܘܢ ܒܡܘܬܐ ܕܡܘܕܝܢܘܬܐ ܥܬܝܕܝܢ ܗܘܘ ܕܢܥܠܘܢ ܗܿܢܘܢ ܕܚܠܝܨܘܬܐ ܓܡܝܬܪܐ . ܕܚܠܦ ܕܚܠܬ ܐܠܗܐ ܒܢܦܫܗܘܢ ܥܒܼܕܘ ܿ ܗܟܢܐ ܣܝܦܐ ܘܢܘܪܐ ܘܡ̈ܝܐ ܘܟܠܗܝܢ ܕܡ̈ܘܬܐ ܕܫ̈ܕܢܐ ܩܿܪܐ ܒܕܡܘܬ ܬܪ̈ܥܐ ܓܝܪ ܘܡܘܟ̈ܠܐ ܕܡܘܿܬܐ ܐܢܝܢ ܗܢܝܢ ܕܒܐܝܕܝܗܝܢ ܠܗ ܠܗܕܐ ܐܟܚܕܐ ܒܥܓܠ ܐܢܫ ܥܐܠ ܿ ܘܡܟܝܠ ܐܝܟܐ ܕܐܝܬ ܡܘܟ̈ܠܐ ܬܟܝܒ̈ܐ ܕܡܛܠ ܡܘܕܝܢܘܬܐ ܘܡܛܠ ܣܗܕܘܬܐ ܬܡܢ ܐܝܬܝܗ ܓܠܝܐܝܬ ܥܕܬܗ ܕܡܫܝܚܐ ܗܿܢܘܢ ܕܝܢ ܕܣܒܪܝܢ ܕܝܬܝܪܬܐ ܗܝ ܕܢܡܘܬܘܢ ܚܠ ܣܒܪܗܘܢ ܒܝܼܫܐ ܢܘܟܪܝܐ ܐܡܝܢܐܝܬ ܘܓܡܝܪܐܝܬ ܐܝܬܝܗܘܢ ܡܢ ܡܫܝܚܐ ܘܡ ܢܥܬܕܗ ܀ ܀ ܀
</p>
</div>
<div type="section" n="115">
<head type="editorial">115</head>
<p xml:lang="syr">

ܐܠܐ ܕܝܢ ܐܦ ܬܘܒ ܐܬܘ̈ܬܐ ܐܚܪ̈ܢܝܬܐ ܒܗܕܐ ܡܠܬܗ ܡܩܕܡܬܐܕܡܪܢ ܐܢܫ ܡܫܟܚ ܕܥܠܥܕܬܗ ܕܫܪܪܐ ܡܫܐܠ ܠܗܘܢ ܓܝܪ ܠܬܠܡܝܕܘ̈ܗܝ ܘܐܡܿܪ ܕܡܢܘܐܡܪܝܢ ܒܢ̈ܝ ܐܢܫܐ ܕܐܝܬܘܗܝ ܒܪܗ ܕܐܢܫܐ ܘܡܟܝܠ ܟܠܗܘܢ ܗܿܢܘܢ ܕܟܦܪܝܢ ܕܠܐ ܗܘܐ ܒܫܪܪܐ ܒܪܗ ܗܘ ܕܐܢܫܐ ܕܒܝܕ ܦܓܪܐ ܗܘܐ . ܠܐ ܐܝܬܝܗܘܢ ܥܕܬܗ ܕܡܫܝܚܐ ܘܒܬܪ ܙܥܘܪ̈ܝܬܐ ܟܕ ܐܡܿܪ 

<pb n="186"/>

ܠܗ ܫܡܥܘܢ ܕܐܢܬ ܗܘ ܡܫܝܚܐ ܦܢܝ ܦܬܓܡܐ ܕܥܠ ܗܕܐ ܟܐܦܐ ܐܒܢܝܗܿ ܠܥܕܬܝ ܥܠ ܐܝܕܐ ܥܠ ܗܕܐ ܗܝܡܢܘܬܐ ܕܐܢܬ ܗܘ ܡܫܝܚܐ ܒܪܗ ܕܐܠܗܐ ܚܝܼܿܐ ܘܠܐ ܗܘܐ ܐܝܟ ܕܐܡܼܪ ܥܠܘܗܝ ܡܢܝ ܫܢܝܐ ܕܐܣܛܘܟܣܐ ܠܡ ܕܚܡܫܐ ܐܝܬܘܗܝ ܡܫܝܚܐ ܠܚܘܫܚܐ ܕܫܡܐ ܘܠܐ ܗܘܐ ܠܚܬܝܬܘܬܗ ܕܨܒܘܬܐ ܐܟܚܕܐ ܘܕܝܘܠܦܢܐ ܗܟܢܐ ܕܙܒܢ̈ܬܐ ܠܡ ܣܓܝ̈ܐܬܐ ܫܼܕܪ ܗܘ ܛܒܐ ܐܝܟ ܕܐܡܿܪ ܐܚܪܢܐ ܘܐܚܪܢܐ ܀ ܀ ܀
</p>
</div>
<div type="section" n="116">
<head type="editorial">116</head>
<p xml:lang="syr">

ܗܿܢܘܢ ܗܟܝܠ ܕܠܘܬܗܘܢ ܠܐ ܗܘܐ ܒܝܚܝܕܝܐ ܒܪܗ ܕܐܠܗܐ ܝܫܘܥ ܡܫܝܚܐ ܡܘܕܝܢ . ܐܝܟ ܗܝ ܕܐܡܼܪ ܕܐܢܬ ܗܘ ܡܫܝܚܐ ܿ ܐܝܟ ܕܥܠ ܚܕ ܐܝܟ ܢܒܝܘܬܐ ܩܕܡܝܬܐ ܿ ܘܗܟܢܐ ܕܡܢ ܗܝܕܝܢ ܘܬܘܒ ܡܢ ܩܕܝܡ ܡܢ ܫܘܪܝܐ ܢܣܒܼܬ ܗܘܬ ܟܪܘܙܘܬܐ ܗܕܐ ܠܘܬ ܗܿܢܘܢ ܗܟܝܠ ܠܝܬܝܗܿ ܥܕܬܗ ܕܡܫܝܚܐ ܗܝ ܕܝܕܥܐ ܠܗ ܠܡܫܝܚܐ ܒܪܐ ܝܚܝܕܝܐ ܕܐܠܗܐ ܕܡܢ ܩܕܡ ܥܠܡ̈ܐ . ܕܡܢ ܕܝܬܩܐ ܥܬܝܩܬܐ ܐܫܬܡܗ ܘܩܕܡ ܕܒܦܓܪܐ ܢܐܬܐ ܐܬܟܼܪܙ . ܀ ܀ ܀ 
</p>
</div>

        <div type="rubric"><p xml:lang="syr">ܫܠܡ ܡܐܡܪ̈ܐ ܐܪ̈ܒܥܐ ܕܛܛܘܣ ܕܠܘܩܒܠ ܡܢܝ̈ܢܝܐ ܕܡܦܩܝܢ . ܡܢ ܝܘܿܢܝܐ ܠܐܪܡܝܐ . ܀ ܀ ܀</p></div>
    </div>

        </body>
    </text>
</TEI>
