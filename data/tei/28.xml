<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8530">On the
                    Divine Revelations to the Patriarchs and the Prophets - <foreign xml:lang="syr">ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">Digital Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
<name type="person" ref="http://syriaca.org/person.xml#wtoma">William Toma</name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                            <placeName>Jean and Alexander Heard Library System, Vanderbilt
                            University, Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/28</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <monogr>
<editor>
<forename>Alphonse</forename>
<surname>Mingana</surname>
</editor>
<title level="m">Narsai doctoris Syri homiliæ et carmina</title>
<idno type="URI">http://syriaca.org/bibl/1765</idno>
<idno type="zotero">301</idno>
<idno type="URI">http://zotero.org/groups/392292/items/6UFVJ9EG</idno>
<idno type="URI">http://www.worldcat.org/oclc/68740316</idno>
<imprint>
<pubPlace>Mausilii</pubPlace>
<publisher>Typis Fratrum Prædicatorum</publisher>
<date>1905</date>
</imprint>
</monogr> 
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>Digital Syriac Corpus is collaboration of University of Oxford, Brigham Young University, Vanderbilt University, and the Center of Digital Humanities Research (CoDHR) at Texas A&amp;M University. </p>
                
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc status="UncorrectedTranscription"> 
<change when="2017-07-05" who="http://syriaca.org/person.xml#jwalters">Edited text structure</change>

            <change when="2017-01-11" who="http://syriaca.org/person.xml#jwalters">Added work
                URIs</change>
            <change when="2016-11-30" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="PrintTranscription">
        <body>
                <div type="title" n="0"> 
                    <ab xml:lang="syr">ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ</ab>
                </div>
                <div type="rubric" xml:lang="syr">
                <pb ed="http://syriaca.org/bibl/1765" n="29"/>
                    <l>ܡܐܡܪܐ ܬܪܝܢܐ</l>
                    <l>ܕܚܲܕܼܒܫܲܒܵܐ ܕܲܬܼܪܹܝܢ ܕܣܘܼܒܵܪܵܐ</l>
                    <l>ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ</l>
                    <l>ܥܘܼܢܵܝܵܐ</l>
                    <l>ܒܪܝܼܟܼܘܼ ܕܡܲܠܸܦ ܘܪܵܕܹܐ ܘܩܵܢܹ̇ܐ ܠܲܢ: ܐܲܚܲܝ̈: </l>
                </div>
                <div type="text" xml:lang="syr">           
                    <l n="1">:ܨܠܸܡ ܓܸܠܝܵܢܵܘ̈ܗܝ ܨܵܪ ܒܵܪܘܿܝܵܐ ܒܪܸܥܝܵܢ ܐ̄ܢܵܫܵܐ</l>
                    <l n="2">:ܘܫܲܪܝܼܘ ܐ̄ܢܵܫܵܐ ܠܲܡܨܵܪ ܨܲܠܡܹ̈ܐ ܪ̈ܘܼܚܵܢܵܝܹܐ</l>
                    <l n="3">:ܣܲܡ ܚ̣ܿܝܘܼܬܼܵܐ ܣܵܡ ܒܲܟܼܝܵܢܵܐ ܡܠܸܐ ܡܝܼܬܼܘܼܬܼܵܐ</l>
                    <l n="4">ܘܲܩܢ̣ܵܘ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܒܪܸ̈ܥܝܵܢܲܝܗܘܿܢ ܀</l>
                    <l n="5">:ܒܪܸ̈ܥܝܵܢܲܝܗܘܿܢ ܬܲܪܓܸܿܡ ܥܲܡܗܘܿܢ ܕܒܸܣܪ̈ܵܢܵܝܹܐ</l>
                    <l n="6">ܘܐܲܠܸܦ ܐܸܢܘܿܢ ܠܡܸܬܼܗܲܓܵܝܘܼ ܒܲܣܬܼܝܼܪ̈ܵܬܹܗ ܀</l>
                    <l n="7">:ܪܘܼܚܵܢܵܐܝܼܬܼ ܚܵܘܝܼ ܐܸܢܘܿܢ ܙܢܲܝ̈ ܨܸܒܼܝܵܢܹܗ</l>
                    <l n="8">ܕܢܸܗܘܘܿܢ ܚܵܙܹ̇ܝܢ ܒܝܲܕܼ ܓܲܠ̈ܝܵܬܼܵܐ ܠܲܕܼܠ̈ܝܵܢ ܀</l>
                    <l n="9">:ܠܵܐ ܓܲܠ̈ܝܵܬܼܵܐ ܓܠ̣ܵܐ ܠܲܟܼܝܵܢܗܘܿܢ ܡ̣ܢ ܫܘܼܪܵܝܵܐ</l>
                    <l n="10">ܘܚܲܟܸܿܡ ܐܸܢܘܿܢ ܠܡܸܣܬܲܟܵܠܘܼ ܚܹܝܠ ܪܲܒܿܘܼܬܹܗ ܀</l>
                    <l n="11">:ܚܹܝܠ ܪܲܒܿܘܼܬܹܗ ܓܠ̣ܵܐ ܒܲܓܼܒܼܝܼܠܬܵܐ ܕܡܸܕܼܪܹܗ ܕܐܵܕܼܵܡ</l>
                    <l n="12">ܘܐܲܠܦܹܗ ܕܢܹܐܡܲܪ ܙܢܲܝ̈ ܪܘܼܟܵܒܼܵܐ ܕܲܓܼܒܼܝܼܠܘܼܬܹܗ ܀</l>
                    <l n="13">:ܡ̣ܢ ܕܲܚܝܼܚܵܐ ܗܘ̤ܵܐ ܪܘܼܟܵܒܹܗ ܕܒܲܪ ܕܲܚܝܼܚܵܐ</l>
                    <l n="14">ܘܡ̣ܢ ܕܐܸܬܼܪܲܟܲܒܼ ܢ̣ܦܲܚ ܒܹܗ ܢܲܦܫܵܐ ܪܘܼܚܵܢܝܬܵܐ ܀</l>
                    <l n="15">:ܒܢܲܦܸܫܹܗ ܬܲܪܓܸܿܡ ܥܲܠ ܬܘܼܩܵܢܵܐ ܕܐܸܠܥܵܐ ܕܡܸܢܹܐ</l>
                    <l n="16">ܘܫܲܪܝܼ ܕܢܹܐܡܲܪ ܕܡܸܢܹܗ ܐܝܼܬܹܝܗ̇ ܡܢܵܬܼܵܐ ܕܚܵܘܵܐ ܀</l>
                    <l n="17">:ܒܪܘܼܚ ܓܸܠܝܵܢܵܐ ܝܲܠܦ̣ܵܗ̇ ܠܗܵܕܹܐ ܡܸܬܼܝܲܠܦܵܢܵܐ</l>
                    <l n="18">ܘܠܘ ܕܝܼܠܹܗ ܗ̄ܘ̣ܵܬܼ ܕܢܹܐܡܲܪ ܥܸܠܬܼܵܐ ܕܟܲܣܝܵܐ ܡܸܢܹܗ ܀</l>
                    <l n="19">:ܟܣܸܐ ܗ̄ܘ̣ܵܐ ܡܸܢܹܗ ܐ̄ܪܵܙ ܦܘܼܪܩܵܢܵܐ ܕܦܲܓܼܪܹܗ ܘܢܲܦܫܹܗ</l>
                    <l n="20">ܘܡ̣ܢ ܕܐܸܬܿܬܲܩܲܢ ܩܢ̣ܵܐ ܒܘܼܝܵܢܵܐ ܠܡܸܚܙܵܐ ܩܢܘܿܡܹܗ ܀</l>
                    <l n="21">:ܒܥ̣ܿܝܢܵܐ ܕܪܘܼܚܵܐ ܚܵܝ̣ܪ ܒܲܟܼܝܵܢܹܗ ܕܲܟܼܡܵܐ ܡܟܲܝܲܢ</l>
                    <l n="22">ܘܩܲܠܸܣ ܘܐܵܘܪܸܒܼ ܠܲܡܬܲܩܢܵܢܵܐ ܕܝܼܠܹܗ ܘܲܕܼܟܼܠ ܀</l>
                    <l n="23">:ܗܵܐ ܫܘܼܪܵܝܵܐ ܕܐܘܼܡ̇ܢܘܼܬܼܵܐ ܕܪܘܼܚ ܓܸܠܝܵܢܵܐ</l>
                    <l n="24">:ܕܫܲܪܝܼ ܡ̇ܪܝܵܐ ܠܡܸܓܼܠܵܐ ܚܘܼܒܹܿܗ ܠܐܲܪ̈ܥܵܢܵܝܹܐ</l>
                
                <pb ed="http://syriaca.org/bibl/1765" n="30"/>
                
                    <l n="25">ܕܢܲܠܸܦ ܐܸܢܘܿܢ ܕܲܟܼܡܵܐ ܪܚܝܼܡ ܠܹܗ ܓܸܢܣܵܐ ܕܐ̄ܢܵܫܵܐ ܀</l>
                    <l n="26">:ܪܸܚܡܲܬܼ ܚܘܼܒܹܿܗ ܚܵܘܝܼ ܠܐ̄ܢܵܫܵܐ ܒܝܲܕܼ ܓܸܠܝܵܢܵܘ̈ܗܝ</l>
                    <l n="27">ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܬܲܪܓܸܿܡ ܥܲܡܹܗ ܙܢܲܝ̈ ܟܲܣܝܘܼܬܹܗ ܀</l>
                    <l n="28">:ܚܲܝܠܵܐ ܕܡܸܢܹܗ ܠܥܸܙ̣ ܥܲܡ ܗܵܘܢܵܐ ܟܲܣܝܵܐ ܕܲܒܼܗܘܿܢ</l>
                    <l n="29">ܘܫܲܪܝܼܘ ܠܵܥܙܝܼܢ ܪܘܼܚܵܢܵܐܝܼܬܼ ܒܕܼܘܼܡܝܵܐ ܕܝܼܠܹܗ ܀</l>
                    <l n="30">:ܒܬܲܪܬܹܿܝܢ ܕܸܡ̈ܘܵܢ ܡܠܸܠ ܥܲܡܗܘܿܢ ܒܲܦܓܲܪ ܘܲܒܼܪܘܼܚ</l>
                    <l n="31">ܠܦܘܼܬܼ ܕܲܟܼܝܵܢܗܘܿܢ ܦܲܓܼܪܵܢܵܝܵܐ ܘܪܘܼܚܵܢܵܝܵܐ ܗ̄ܘ̣ ܀</l>
                    <l n="32">:ܠܲܒܼܒܹܝܬܼ ܐܲܒܼܪܵܡ ܓܘܫܡܵܢܵܐܝܼܬܼ ܡܸܬܼܚܵܘܹܐ ܗ̄ܘ̣ܵܐ</l>
                    <l n="33">ܘܐܲܝܟ ܕܲܒܼܐ̄ܢܵܫܵܐ ܚܵܝ̇ܪܝܼܢ ܗ̄ܘ̣ܵܘ ܒܹܗ ܒܓܸܒܝܵܢ ܡܸܠܵܘ̈ܗܝ ܀</l>
                    <l n="34">:ܓܘܼܫܡܵܢܵܐܝܼܬܼ ܐܲܟܸܿܣ ܠܐܵܕܼܵܡ ܥܲܠ ܣܲܟܼܠܘܼܬܹܗ</l>
                    <l n="35">ܘܐܲܝܟ ܩܵܠ ܐ̄ܢܵܫܵܐ ܫ̣ܡܲܥ ܗܲܠܟܼܬܹ̈ܗ ܒܓܼܵܘ ܦܲܪܕܲܝܣ̈ܐ ܀</l>
                    <l n="36">:ܒܹܗ ܒܠܸܫܵܢܗܘܿܢ ܐܲܥܢܝܼ ܐܸܢܘܿܢ ܒܗܸܪܓܵܐ ܕܥܲܡܹܗ</l>
                    <l n="37">ܘܐܲܠܸܦ ܐܸܢܘܿܢ ܠܲܡܩܲܪܵܒܼܘܼ ܕܸܒܼܚܹ̈ܐ ܕܚܘܼܒܵܐ ܀</l>
                    <l n="38">:ܕܸܒܼܚܹ̈ܐ ܕܚܘܼܒܵܐ ܐܲܠܸܦ ܐܸܢܘܿܢ ܕܲܢܩܲܪܒܼܘܼܢ ܠܹܗ</l>
                    <l n="39">ܕܲܒܼܝܲܕܼ ܕܸܒܼܚܹ̈ܐ ܢܲܠܸܦ ܐܸܢܘܿܢ ܕܝܵ̇ܕܲܥ ܟܠܵܐ ܗ̄ܘ̣ ܀</l>
                    <l n="40">:ܒܕܸܒܼܚܹ̈ܐ ܒܲܚ̣ܝܪܹܗ ܠܝܲܨܪܵܐ ܟܲܣܝܵܐ ܕܕ̈ܥܝܵܢܲܝܗܘܿܢ</l>
                    <l n="41">ܘܐܲܟܸܿܣ ܠܩܵܐܹܝܢ ܕܠܵܐ ܕܲܟܼܝܵܐ ܗ̄ܘ̣ܵܬܼ ܟܲܣܝܘܼܬܼ ܢܲܦܫܹܗ ܀</l>
                    <l n="42">:ܒܩܵܠܵܐ ܓܲܠܝܵܐ ܡܲܠܸܠ ܥܲܡܹܗ ܕܲܣܥܹܐ ܢܲܦܫܹܐ</l>
                    <l n="43">ܕܠܵܐ ܡܩܲܒܸܿܠ ܐ̄ܢܵܐ ܕܸܒܼܚܵܐ ܕܠܵܐ ܕܟܹܐ ܡ̣ܢ ܟܘܼ̈ܬܼܡ̇ܬܼܵܐ ܀</l>
                    <l n="44">:ܠܒܼܝܼܫܘܼ ܗܲܦܟ̣ܵܗ̇ ܩܵܐܹܝܢ ܒܝܼܫܵܐ ܠܡܲܟܿܣܵܢܘܼܬܼܵܐ</l>
                    <l n="45">ܘܲܚܠܵܦ ܚܲܫܵܐ ܘܲܬܼܘܵܬܼ ܢܲܦܫܵܐ ܐܵܘܠܸܕܼ ܩܸܛܠܵܐ ܀</l>
                    <l n="46">:ܩ̣ܛܲܠ ܩܵܛ̇ܘܿܠܵܐ ܘܛܲܫܹܝܗ ܠܲܕܼܡ̇ܐ ܚܣܝܼܡܵܐ ܕܐܲܚܘܼܗܝ</l>
                    <l n="47">ܘܲܩܪ̣ܵܝܗܝ ܩܵܠܵܐ ܓܘܼܫܡܢܵܐܝܼܬܼ ܕܐܲܝܟܵܘ ܗܵܒܹܝܠ ܀</l>
                    <l n="48">:ܓܘܼܫܡܵܢܵܐܝܼܬܼ ܬܲܒܼܥܹܗ ܠܲܕܼܡ̇ܐ ܓܘܼܫܡܵܢܵܝܵܐ</l>
                    <l n="49">ܘܚܵܘܝܼ ܕܐܝܼܬܼ ܠܹܗ ܙܲܒܼܢܵܐ ܠܡܸܦܢܵܐ ܠܘܵܬܼ ܚܲܝܘܼܬܵܐ ܀</l>
                    <l n="50">:ܬܪܹܝܢ ܦܘܼܪ̈ܥܵܢܝܼܢ ܡܸܫܬܲܡܥܝܼܢ ܗ̄ܘ̣ܵܘ ܒܲܕܼܡܵܐ ܕܡܲܠܸܠ</l>
                    <l n="51">ܒܸܗܬܲܬܼ ܫܹܐܕܹ̈ܐ ܘܚܲܕܼܘܲܬܼ ܟܸܢܫܹ̈ܐ ܕܲܫܡܲܝܵܢܹ̈ܐ ܀</l>
                    <l n="52">:ܒܗܵܕܹܐ ܬܸܢܘܲܝ ܐܲܩܢܝܼ ܩܵܠܵܐ ܠܠܵܐ ܩܢܹܐ ܩܵܠܵܐ</l>
                    <l n="53">ܕܲܢܵܘܕܲܥ ܕܐܝܼܬܼ ܠܹܗ ܘܲܒܼܪܵܐ ܠܲܟܼܝܵܢ ܐ̄ܢܵܫܵܐ ܀</l>
                    <l n="54">:ܠܲܟܼܝܵܢ ܐ̄ܢܵܫܵܐ ܚܲܟܸܿܡ ܛܵܒܼܵܐ ܒܟܼܠܗܘܿܢ ܕܵܪܹ̈ܐ</l>
                    <l n="55">ܘܲܠܝܘܼܠܦܵܢܗܘܿܢ ܨܵܪ̣ ܓܸܠܝܵܢܹ̈ܐ ܒܟܼܠ ܐܸܣܟܹܿܡܝܼ̈ܢ ܀</l>
                    <l n="56">:ܡܸܛܠܵܬܼܗܘܿܢ ܫܲܢܝܹܗ ܠܲܚܢܘܿܟ ܘܢܲܛܪܹ̰̣݂ܗ ܒܚܲܝܹ̈ܐ</l>
                    <l n="57">ܕܢܲܩܸܠ ܡܸܢܗܘܿܢ ܗܵܘ̇ ܠܘܼܚܵܡܵܐ ܕܲܒܼܦܲܪܕܲܝܣܵܐ ܀</l>
                    <l n="58">:ܗܵܪܟܵܐ ܒܗܵܘܢܵܐ ܐܲܫܡܲܪ ܐܸܢܘܿܢ ܥܲܠ ܢܘܼܚܵܡܵܐ</l>
                    <l n="59">ܘܨܵܪ̣ ܬܲܚܘܝܼܬܼܵܐ ܕܠܵܐ ܐܲܒܼܕܵܢܗܘܿܢ ܒܚܲܕܸ ܒܲܪܢܵܫܵܐ ܀</l>
                    <l n="60">:ܣܲܒܼܪܵܐ ܕܚܘܼܕܵܬܼ ܐ̄ܢܵܫܵܐ ܬܼܗܲܪ ܗ̄ܘ̣ܵܐ ܐܵܦ ܠܲܡܟ</l>
                    <l n="61">ܘܲܓܼܠ̣ܵܐ ܘܚܵܘܝܹܗ ܒܫܲܝܢܵܐ ܕܗܵܘܹ̇ܐ ܒܝܲܠܕܼܵܐ ܕܡܸܢܹܗ ܀</l>
                
                <pb ed="http://syriaca.org/bibl/1765" n="31"/>
                
                    <l n="62">:ܒܢܘܿܚ ܒܲܛܸܠ ܗ̄ܘ̣ܵܐ ܩܹܐܪܣܵܐ ܩܲܫܝܵܐ ܕܡܵܡܘܿܠ ܡܲܝ̈ܵܐ</l>
                    <l n="63">ܘܡܸܫܬܲܪ̈ܝܢ ܗ̣̄ܘܲܝ̈ ܐܵܦ ܠܵܘ̈ܛܵܬܼܵܐ ܕܲܒܼܦܲܪܕܲܝܣܵܐ ܀</l>
                    <l n="64">:ܒܩܵܠܵܐ ܓܲܠܝܵܐ ܐܲܫܡܲܥ ܐܸܢܘܿܢ ܩܵܠ ܚܘܼܒܵܠܗܘܿܢ</l>
                    <l n="65">ܘܒܲܣܼ̇ܪܘ ܘܐܲܩܠܝܼܘ ܥܲܠ ܗܵܘ̇ ܩܵܠܵܐ ܕܟܼܵܘܸܝܢ ܐܸܢܘܿܢ ܀</l>
                    <l n="66">:ܢܘܿܚ ܒܲܠܚܘܿܕܼܵܘܗܝ ܫܲܡ̣ܥܹܗ ܠܩܵܠܵܐ ܘܲܠܣܘܼܟܵܠܹܗ</l>
                    <l n="67">ܘܗܲܝܡܸܢ ܘܐܲܫܲܪ ܕܡܸܬܓܲܡܪܝܼܢ ܗ̄ܘ̣ܵܘ ܙܢܲܝ̈ ܠܘܼܚܵܡܵܘ̈ܗܝ ܀</l>
                    <l n="68">:ܡ̣ܢ ܠܘܼܚܵܡܵܘ̈ܗܝ ܕܚܸܝܠ ܙܲܕܿܝܼܩܵܐ ܒܲܪ ܙܲܕܿܝܼܩܵܐ</l>
                    <l n="69">ܘܲܥܒ݂ܲܕܼ ܒܲܝܬܵܐ ܕܲܡܣܲܬܲܪ ܗ̄ܘ̣ܵܐ ܣܪܝܼܕܼܵܐ ܕܥܵܠܡܵܐ ܀</l>
                    <l n="70">:ܣܪܝܼܕܼܵܐ ܩܲܠܝܼܠ ܦܵܫ̣ ܡ̣ܢ ܚܲܪ̈ܫܹܐ ܘܡ̣ܢ ܡܲܠܵܠܹ̈ܐ</l>
                    <l n="71">ܘܐܲܥܒܲܪ ܐܸܢܘܿܢ ܠܐܲܪܥܵܐ ܦܐܝܼܬܼܵܐ ܘܲܡܫܲܝܲܢܬܵܐ ܀</l>
                    <l n="72">:ܒܩܵܠܵܐ ܓܫܝܼܡܵܐ ܡܲܫܡܲܥ ܗ̄ܘ̣ܵܐ ܠܹܗ ܠܢܘܿܚ ܥܲܠ ܗܵܠܹܝܢ</l>
                    <l n="73">ܕܐܲܝܟܲܢ ܥܵܐ̇ܠܝܼܢ ܘܐܲܝܟܲܢ ܢܵܦ̇ܩܝܼܢ ܡ̣ܢ ܩܹܒܼܘܿܬܼܵܐ ܀</l>
                    <l n="74">:ܒܹܗ ܒܗܵܢ ܩܵܠܵܐ ܬܲܪܓܸܿܡ ܥܲܡܹܗ ܒܵܬܲܪ ܙܲܒܼܢܵܐ</l>
                    <l n="75">ܘܐܲܠܦܹܗ ܛܲܟܲܣܵܐ ܕܐܲܝܟܲܢ ܢܹܐܟܼܘܿܠ ܒܣܲܪ ܚܲܝ̈ܘܵܬܼܵܐ ܀</l>
                    <l n="76">:ܒܩܵܠܵܐ ܓܫܝܼܡܵܐ ܒܲܪܸܟ ܐܵܦ ܗܘ̤ ܠܝܲܠܕܵܐ ܕܡܸܢܹܗ</l>
                    <l n="77">ܘܲܟܼܕܲܝܢ ܠܲܬܼܪܹܝܢ ܬܚܹܝܬܼ ܫܘܼܥܒܵܕܼܵܐ ܕܫܹܝܬܼ ܫܲܦܝܼܪܵܐ ܀</l>
                    <l n="78">:ܡ̣ܢ ܫܹܝܬܼ ܚܵܘܝܼ ܕܕܼܵܢܲܚ ܣܲܒܼܪܵܐ ܠܲܟܼܝܵܢ ܐ̄ܢܵܫܵܐ</l>
                    <l n="79">ܘܡܸܛܠ ܗܵܕܹܐ ܐܲܦܢܝܼ ܠܲܒܼܢܵܘ̈ܗܝ ܠܥܘܼܡܪܵܐ ܕܥܲܡܹܗ ܀</l>
                    <l n="80">:ܡܸܢܹܗ ܥܬܝܼܕܸ ܗ̄ܘ̣ܵܐ ܕܢܸܗܘܹܐ ܐܲܒܼܪܵܡ ܒܲܪ ܡܘܼܠܟܵܢܵܐ</l>
                    <l n="81">ܘܒܹܗ ܡܸܬܿܬܿܢܝܼܚ ܗ̄ܘ̣ܵܐ ܪܲܗܛܵܐ ܬܥܝܼܫܵܐ ܕܥܸܣܪܝܼܢ ܫܲܪ̈ܒܼܵܢ ܀</l>
                    <l n="82">:ܒܗܵܕܹܐ ܬܸܢܘܲܝ ܢܲܓܼܕܹܿܗ ܪܹܡܙܵܐ ܡ̣ܢ ܓܵܘ ܒܵܒܹܠ</l>
                    <l n="83">ܕܢܸܗܘܹܐ ܪܹܫܵܐ ܠܓܼܵܒܼܝܘܼܬܼ ܥܲܡܵܐ ܘܡܘܼܠܟܵܢ ܥܲܡܡܹ̈ܐ ܀</l>
                    <l n="84">:ܒܪܘܼܚ ܒܲܕܲܩ ܠܹܗ ܕܦܘܿܩ ܡ̣ܢ ܐܲܪܥܵܐ ܕܝܼܠܝܼܕܼܘܼܬܼܵܟ</l>
                    <l n="85">ܘܩܲܒܸܿܠ ܘܲܫ̣ܩܸܠ ܠܗܵܝ̇ ܒܲܪܬܼ ܩܵܠܵܐ ܕܠܸܥܙܲܬ̤ ܥܲܡܹܗ ܀</l>
                    <l n="86">:ܒܩܵܠܵܐ ܘܫܸܬܼܩܵܐ ܘܲܡܕܪܸܫ ܗ̄ܘ̣ܵܐ ܠܥܲܒܼܕܵܐ ܛܵܒܼܵܐ</l>
                    <l n="87">ܕܡ̇ܐ ܕܡܸܬܼܚܲܟܲܡ ܢܸܟܼܕܲܘܿܢ ܠܲܒܼܢܵܘ̈ܗܝ ܒܢܝܼܪܵܐ ܕܡ̇ܪܹܗ ܀</l>
                    <l n="88">:ܒܗܵܘ̇ ܡܘܼܠܟܵܢܵܐ ܕܲܠܘܵܬܼ ܙܲܪܥܹܗ ܡܫܲܪܲܪ ܗ̄ܘ̣ܵܐ ܠܹܗ</l>
                    <l n="89">ܘܡܸܬܼܝܲܐܲܒܼ ܗ̄ܘ̣ܵܐ ܕܢܹܐܠܲܦ ܫܲܦܝܼܪ ܕܠܹܐܡܲܬܼܝ ܗܵܘܹ̇ܐ ܀</l>
                    <l n="90">:ܕܠܹܐܡܲܬܼܝ ܗܵܘܹ̇ܐ ܘܐܲܝܟܲܢ ܗܵܘܹ̇ܐ ܫܲܐܸܠ ܐܲܒܼܪܵܡ</l>
                    <l n="91">ܘܲܥܢ̣ܵܝܗܝ ܡ̇ܪܝܵܐ ܒܩܵܠܵܐ ܓܲܠܝܵܐ ܘܡܲܠܸܠ ܥܲܡܹܗ ܀</l>
                    <l n="92">:ܣܲܒܼ ܚܲܝ̈ܘܬܼܵܐ ܘܲܥܒܸܕܼ ܕܸܒܼܚܹ̈ܐ ܠܫܹܡܝ ܝܲܩܝܼܪܵܐ</l>
                    <l n="93">ܘܡܲܠܸܦ ܐ̄ܢܵܐ ܠܵܟ ܕܐܲܝܟܲܢ ܗܵܘܹ̇ܐ ܡܘܼܠܟܵܢܝ ܨܹܐܕܲܥܟ ܀</l>
                    <l n="94">:ܒܲܬܼܠܵܬܼ ܚܲܝ̈ܘܵܢ ܨܘܿܪ ܫܘܼܥܒܵܕܼܵܐ ܕܕܼܵܪܹ̈ܐ ܬܠܵܬܼܵܐ</l>
                    <l n="95">ܕܗܵܘܹ̇ܐ ܙܲܪܥܵܟ ܒܹܝܬܼ ܢܘܼܟܼܪ̈ܵܝܹܐ ܘܟܸܢ ܡܸܬܼܚܲܪܲܪ ܀</l>
                
                <pb ed="http://syriaca.org/bibl/1765" n="32"/>
                
                    <l n="96">:ܬܠܵܬܼܵܐ ܣܲܒܼ ܠܵܟ ܕܲܛܠܹܝܢ ܘܲܦܐܹܝܢ ܠܦܘܼܬܼ ܢܵܡܘܿܣܵܐ</l>
                    <l n="97">ܕܗܵܟܲܢ ܬܵܒܲܥ̇ ܕܢܸܗܘܘܿܢ ܕܸܒܼܚܹ̈ܐ ܢܵܡܘܿܣܵܝܹ̈ܐ ܀</l>
                    <l n="98">:ܦܲܠܸܓܼ ܐܸܢܘܿܢ ܘܣܝܼܡ ܗܲܕܵܡܵܐ ܠܘܼܩܒܲܠ ܚܲܒܼܪܹܗ</l>
                    <l n="99">ܘܨܘܼܪ ܫܘܼܥܒܵܕܗܘܿܢ ܟܲܕܼ ܡܸܫܬܲܚܩܝܼܢ ܚܲܕܼ ܠܘܼܩܒܲܠ ܀</l>
                    <l n="100">:ܒܝܲܕܼ ܫܘܿܦܢܝܼܢܵܐ ܘܲܒܼܒܲܪ ܝܵܘܢܵܐ ܕܠܵܐ ܡܸܬܼܦܲܠܓܼܝܼܢ</l>
                    <l n="101">ܡܬܼܘܿܠ ܕܘܼܝܵܪܗܘܿܢ ܕܲܒܼܓܼܵܘ ܚܘܼܪܒܵܐ ܘܲܒܼܓܼܵܘ ܫܲܝܢܵܐ ܀</l>
                    <l n="102">:ܒܛܲܝܪܵܐ ܕܢܵܚ̇ܬܐ ܥܲܠ ܗܲܕܵܡܹ̈ܐ ܕܲܡܦܲܠܸܓܼ ܐܲܢ̄ܬܿ</l>
                    <l n="103">ܨܘܼܪ ܢܸܟܼܝܵܢܹ̈ܐ ܕܡܲܟܹܿܝܢ ܠܲܒܼܢܲܝ̈ܢ ܥܲܡܡܹ̈ܐ ܛܪ̈ܘܼܢܹܐ ܀</l>
                    <l n="104">:ܒܗܵܝ̇ ܕܲܒܼܛܝܼܠ ܠܵܟ ܘܢܵܛ̇ܪܲܬܿ ܕܸܒܼܚܲܝ̈ܟ ܡ̣ܢ ܦܵܪܲܚܬܼܵܐ</l>
                    <l n="105">ܥܗܲܕܼ ܠܲܒܼܛܝܼܠܘܼܬܼܝ ܕܲܟܼܡܐ ܒܛܝܼܠ ܠܵܗ̇ ܥܲܠ ܝܲܠ̈ܕܵܬܼܵܟ ܀</l>
                    <l n="106">:ܒܕܲܥܪܲܒܼ ܫܹܡܫܵܐ ܘܟܸܢ ܐܸܬܼܩܲܒܲܠ ܙܢܲܝ̈ ܕܸܒܼ̈ܚܵܬܼܵܟ</l>
                    <l n="107">ܩܢܝܼ ܒܘܼܝܵܢܵܐ ܕܪܲܚܝܼܩ ܙܲܒܼܢܵܐ ܕܡܘܼܠܟܵܢܝ ܨܹܐܕܲܝܟ ܀</l>
                    <l n="108">:ܒܕܸܐ ܟܼܠ݂ܲܬ̤ ܢܘܼܪܵܐ ܘܓܸܡ̣ܪܵܬ̤ ܕܸܒܼܚܲܝ̈ܟ ܗܲܢܝܼܵܐܝܼܬܼ</l>
                    <l n="109">ܚܙܝܼ ܕܲܒܼܣܸܡ ܠܝܼ ܨܹܒܼܝܵܢ ܚܘܼܒܵܟ ܛܵܒܼ ܡ̣ܢ ܕܸܒܼܚܹ̈ܐ ܀</l>
                    <l n="110">:ܗܵܠܹܝܢ ܝܠܸܦ̣ ܐܲܒܼܪܵܡ ܓܲܒܼܝܵܐ ܒܩܵܠܵܐ ܓܲܠܝܵܐ</l>
                    <l n="111">ܘܗܲܝܡܸܢ ܘܐܲܫܲܪ ܕܲܥܬܼܝܼܕܼ ܙܲܒܼܢܵܐ ܕܡܸܬܼܕܲܡܪ̈ܵܢ ܒܹܗ ܀</l>
                    <l n="112">:ܗܵܪܟܵܐ ܒܠܸܠܝܵܐ ܗܘ̤ܵܐ ܬܘܼܪܓܵܡܵܐ ܕܐܲܝܠܹܝܢ ܕܲܬܼܢܹ̇ܝܬ</l>
                    <l n="113">ܠܵܐ ܗ̄ܘ̣ܵܐ ܒܚܸܠܡܵܐ ܐܵܦܠܵܐ ܒܚܸܙܘܵܐ ܪܘܼܚܵܢܵܝܵܐ ܀</l>
                    <l n="114">:ܓܠ̣ܵܐ ܒܘܼܕܵܩܵܐ ܕܐܝܼܬܼ ܒܹܗ ܚܸܙܙܵܐ ܠܩܵܠܵܐ ܓܫܝܼܡܵܐ</l>
                    <l n="115">ܐܲܟܼܡܵܐ ܕܲܦܪ݂ܲܫ ܦܲܓܼܪܵܐ ܕܐ̄ܢܵܫܵܐ ܚܲܕܼ ܡ̣ܢ ܚܲܒܼܪܹܗ ܀</l>
                    <l n="116">:ܓܘܼܫܡܵܢܵܐܝܼܬܼ ܡܚܵܘܹܐ ܗ̄ܘ̣ܵܐ ܠܹܗ ܙܢܲܝ̈ ܓܸܠܝܵܢܵܘ̈ܗܝ</l>
                    <l n="117">ܒܗܵܘܿܢܵܐ ܕܲܡܥܵܕܼ ܟܝܵܢܵܐ ܓܫܝܼܡܵܐ ܠܡܸܬܼܒܲܩܵܝܘܼ ܀</l>
                    <l n="118">:ܒܗܵܢ ܐܸܣܕܲܡܵܐ ܥܲܠ ܗ̄ܘ̣ܵܐ ܨܹܐܕܼܵܘܗܝ ܗܘ̤ ܘܲܕܼܥܲܡܹܗ</l>
                    <l n="119">ܘܟܲܕܼ ܠܲܝܬܿ ܓܘܼܫܡܵܐ ܚܵܘܝܹܗ ܬܲ̇ܡ̇ܢ ܚܙܵܬܼܵܐ ܕܓܼܘܼܫܡܵܐ ܀</l>
                    <l n="120">:ܬܠܵܬܼܵܐ ܓܲܒܼܪ̈ܝܼܢ ܚܙ̣ܵܐ ܙܲܕܿܝܼܩܵܐ ܒܲܬܼܪܲܥ ܒܲܝܬܹܿܗ</l>
                    <l n="121">ܘܩܲܒܸܿܠ ܐܸܢܘܿܢ ܐܲܝܟ ܕܲܠܓܲܒܼܪܵܐ ܠܦܘܼܬ ܐܸܣܟܹܿܡܵܐ ܀</l>
                    <l n="122">:ܗܵܝ̇ ܕܲܥܬܼܝܼܕܼܵܐ ܓܠ̣ܵܐ ܠܹܗ ܠܟܹܐܢܵܐ ܒܗܵܕܹܐ ܕܲܣܥ݂ܲܪ</l>
                    <l n="123">ܕܲܥܬܼܝܼܕܼ ܝܲܠܕܹܿܗ ܕܢܸܥܡܲܪ ܒܲܒܼܪܹܗ ܚܘܼܒܵܢܵܐܝܼܬܼ ܀</l>
                    <l n="124">:ܒܪܹܗ ܕܐܲܒܼܪܵܗܵܡ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܢܵܘܣܵܐ ܠܚܘܼܒܹܿܗ</l>
                    <l n="125">ܘܩܲܕܹܿܡ ܕܲܪܫ̣ܵܗ̇ ܠܐܘܼܪܚܵܐ ܕܕܸܢܚܹܗ ܥܲܕܼܠܵܐ ܢܸܕܢܲܚ ܀</l>
                
                <pb ed="http://syriaca.org/bibl/1765" n="33"/>
                
                    <l n="126">:ܕܸܢܚܹܗ ܒܲܕܸܿܩ ܥܲܠ ܡܲܥܲܠܬܵܐ ܕܲܠܒܹܝܬܼ ܥܲܒܼܕܹܿܗ</l>
                    <l n="127">ܕܐܸܡܲܬܼܝ ܕܢܸܕܼܢܲܚ ܠܵܐ ܢܸܬܼܢܲܟܼܪܸܐ ܫܪܵܪܵܐ ܠܐ̄ܪܵܙܵܐ ܀</l>
                    <l n="128">:ܦܲܓܼܪܵܐ ܕܝܼܠܹܗ ܡ̇ܢܹܐ ܗ̄ܘ̣ܵܐ ܠܵܗ̇ ܠܦܲܓܼܪܵܢܘܼܬܹܗ</l>
                    <l n="129">ܘܚܵܘܝܵܗ̇ ܒܐ̄ܪܵܙܵܐ ܥܲܕܼܠܵܐ ܬܸܗܘܹܐ ܦܲܓܼܪܵܢܵܐܝܼܬܼ ܀</l>
                    <l n="130">:ܒܫܸܡ ܪܲܒܿܘܼܬܹܗ ܩܵܪܹ̇ܐ ܗ̄ܘ̣ܵܐ ܠܹܗ ܒܲܕܼܒܼܝܼܚܘܬܼܵܐ</l>
                    <l n="131">ܘܐܲܪܟܸܿܢ ܚܘܼܒܹܿܗ ܘܲܩܪ̣ܵܐ ܢܲܦܫܹܗ ܒܲܫܡܵܐ ܕܓܼܒܼܪܵܐ ܀</l>
                    <l n="132">:ܐܲܝܟ ܕܲܒܼܓܲܒܼܪܵܐ ܚܵܐܲ݁ܪ ܗ̄ܘ̣ܵܐ ܒܹܗ ܐܵܦ ܐܲܒܼܪܵܗܵܡ</l>
                    <l n="133">ܘܡܸܬܼܪܲܥܹܐ ܗ̄ܘ̣ܵܐ ܕܲܠܙܲܕܿܝܼܩܹ̈ܐ ܡܝܲܩܲܪ ܘܲܡܢܝܼܚ ܀</l>
                    <l n="134">:ܚܙܵܬܼܵܐ ܕܢܲܟܼܦܹ̈ܐ ܡܸܬܼܥܲܛܲܦ ܗ̄ܘ̣ܵܐ ܡ̇ܪܵܐ ܘܥܲܒܼܕܵܘ̈ܗܝ</l>
                    <l n="135">ܘܲܕܼܚܝܼܠܝܼܢ ܗ̄ܘ̣ܵܘ ܘܲܪܚܝܼܡܝܼܢ ܗ̄ܘ̣ܵܘ ܒܥܲܝܢܲܝ̈ ܟܹܐܢܵܐ ܀</l>
                    <l n="136">:ܒܚܘܼܒܵܐ ܪܲܒܵܐ ܩܲܒܸܿܠ ܐܸܢܘܿܢ ܐܲܝܟ ܕܲܠܟܹܐܢܹ̈ܐ</l>
                    <l n="137">ܘܐܲܢܝܼܚ ܐܸܢܘܿܢ ܒܐܘܼܟܼܠܵܐ ܘܫܸܩܝܵܐ ܦܲܓܼܪܵܢܵܝܵܐ ܀</l>
                    <l n="138">:ܚܙܵܬܼܵܐ ܕܐܘܼܟܼܠܵܐ ܡܚܵܘܹܝܢ ܗ̄ܘ̣ܵܘ ܠܹܗ ܠܦܲܓܼܪܵܢܵܝܵܐ</l>
                    <l n="139">ܘܟܲܕܼ ܐܵܟܼ̇ܠܝܼܢ ܗ̄ܘ̣ܵܘ ܠܵܐ ܐܵܟܼ̇ܠܝܼܢ ܗ̄ܘ̣ܵܘ ܫܲܪܝܼܪܵܐܝܼܬܼ ܀</l>
                    <l n="140">:ܠܚܘܼܒܹܿܗ ܕܐܲܒܼܪܵܡ ܡܢܝܼܚ ܗ̄ܘ̣ܵܐ ܚܘܼܒܿܗܘܿܢ ܒܐܘܼܟܼܠܵܐ ܕܚܵܘܝܼܘ</l>
                    <l n="141">ܠܵܘ ܕܐܵܟܼ̇ܠܝܼܢ ܗ̄ܘ̣ܵܘ ܐܸܠܵܐ ܐܲܠܦܘܼܗܝ ܪܸܚܡܲܬܼ ܚܘܼܒܿܗܘܢ ܀</l>
                    <l n="142">:ܪܸܚܡܲܬܼ ܚܘܼܒܹܿܗ ܚܵܘܝܼ ܛܵܒܼܵܐ ܒܐܲܝܠܹܝܢ ܕܲܣܥ݂ܲܪ</l>
                    <l n="143">ܕܥܲܠ̣ ܨܹܝܕܼ ܥܲܒܼܕܹܿܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܡܓܲܫܲܡ ܀</l>
                    <l n="144">:ܬܪܹܝܢ ܪ̈ܘܼܚܵܢܹܐ ܓܲܫܹܡ ܥܲܡܹܗ ܒܗܵܝ̇ ܡܲܥܲܠܬܵܐ</l>
                    <l n="145">ܠܵܘ ܕܐܸܬܼܓܲܫܲܡ ܐܸܠܵܐ ܕܲܢܛ݂ܲܪ ܙܢܵܐ ܕܲܚܙܵܬܼܵܐ ܀</l>
                    <l n="146">:ܚܙܵܬܼܵܐ ܗ̄ܘ̣ܵܬܼ ܓܹܝܪ ܗܵܝ̇ ܕܐܸܬܼܚܲܙܝܲܬ̤ ܓܘܼܫܡܵܢܵܐܝܼܬܼ</l>
                    <l n="147">ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܓܘܼܫܡܵܐ ܨܵܪܲܬ̤ ܓܘܼܫܡܵܐ ܀</l>
                    <l n="148">:ܬܲܗܪܵܐ ܪܲܒܵܐ ܣܥ݂ܲܪ ܒܵܪܘܿܝܵܐ ܨܹܐܝܕܼ ܐܲܒܼܪܵܗܵܡ</l>
                    <l n="149">ܕܚܵܘܝܼ ܝܵܬܹܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܚܵܘܝܼ ܀</l>
                    <l n="150">:ܚܵܘܝܼ ܓܘܼܫܡܵܐ ܟܲܕܼ ܠܲܝܬܿ ܓܘܼܫܡܵܐ ܠܐܲܠܵܗܘܼܬܹܗ</l>
                    <l n="151">ܘܐܸܟܲܠ̣ ܘܐܸܫܬܿܝܼ ܟܲܕܼ ܠܵܐ ܡܩܲܒܸܿܠ ܟܝܵܢܹܗ ܐܘܼܟܼܠܵܐ ܀</l>
                    <l n="152">:ܠܲܝܬܿ ܠܲܟܼܝܵܢܹܗ ܟܝܵܢܵܝ̈ܬܼܵܐ ܕܐܝܼܬܼ ܠܲܟܼܝܵܢܹ̈ܐ</l>
                    <l n="153">ܕܐܵܦ ܗܘ̤ ܟܝܵܢܹܗ ܢܘܼܟܼܪܵܝ ܗ̄ܘ̣ ܠܹܗ ܫܡܵܐ ܕܲܟܼܝܵܢܹ̈ܐ ܀</l>
                    <l n="154">:ܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܹ̈ܐ</l>
                    <l n="155">ܒܗܵܝ ܕܲܥܒܼܝܼܕܼܵܐ ܡܥܵܕܼ ܡܸܬܼܚܲܫܚ ܒܡܸܕܹܿܡ ܕܲܡܟܼܵܢ ܀</l>
                    <l n="156">:ܒܗܵܢܵܐ ܥܝܵܕܼܵܐ ܩܝܼܪܵܐ ܠܲܟܼܝܵܢܹܗ ܡ̇ܪܹܐ ܟܝܵܢܹ̈ܐ</l>
                    <l n="157">ܕܥܲܠ݂ ܨܹܝܕܼ ܐ̄ܢܵܫܵܐ ܒܐܸܣܟܹܿܝܡ ܐ̄ܢܵܫܵܐ ܒܲܫܡܵܐ ܫܐܝܼܠܵܐ ܀</l>
                
                <pb ed="http://syriaca.org/bibl/1765" n="34"/>
                
                    <l n="158">:ܒܲܫܡܵܐ ܫܐܝܼܠܵܐ ܗܘ̤ܵܬܼ ܗܵܝ̇ ܕܲܗܘ̤ܵܬܼ ܒܒܹܝܬܼ ܐܲܒܼܪܵܗܵܡ</l>
                    <l n="159">ܘܠܵܐ ܐ̄ܢܵܫ ܢܸܪܢܹܐ ܕܫܲܪܝܼܪܵܐܝܼܬܼ ܗܘ̤ܵܬܼ ܐܲܝܟ ܕܲܟܼܬܼܝܼܒܼ ܀</l>
                    <l n="160">:ܡܘܼܫܹܐ ܟܲܬܼ̣ ܒܵܗ̇ ܠܗܵܝ̇ ܡܲܥܲܠܬܵܐ ܐܲܝܟ ܕܐܸܬܼܦ̣ܿܩܕܼ</l>
                    <l n="161">ܘܣܵܡ̣ܵܗ̇ ܒܣܸܦܪܹܗ ܐܲܝܟ ܫܲܬܼܐܸܣܬܼܵܐ ܠܒܸܢܝܵܢ ܩܘܼܫܬܵܐ ܀</l>
                    <l n="162">:ܠܒܸܢܝܵܢ ܩܘܼܫܬܵܐ ܣܥ݂ܲܪ ܟܠ ܕܲܣܥ݂ܲܪ ܡ̇ܪܵܐ ܒܥܲܒܼܕܵܘ̈ܗܝ</l>
                    <l n="163">ܘܛܵܒܼ ܡ̣ܢ ܟܠܗܹܝܢ ܗܵܕܹܐ ܕܲܣܥ̣ܲܪ ܠܘܵܬܼ ܐܲܒܼܪܵܗܵܡ ܀</l>
                    <l n="164">:ܒܙܲܪܥܹܗ ܕܐܲܒܼܪܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܦܘܼܪܩܵܢ ܐܢܵܫܵܐ</l>
                    <l n="165">ܘܝܲܩܪܹܗ ܠܟܹܐܢܵܐ ܒܐ̄ܪܵܙ ܦܘܼܪܩܵܢܵܐ ܕܕܼܵܢܚ̇ ܡܸܢܹܗ ܀</l>
                    <l n="166">:ܠܵܐ ܟܹܝܬܼ ܢܸܪܢܹܐ ܪܸܢܝܵܐ ܣܲܟܼܠܵܐ ܥܲܠ ܒܵܪܘܿܝܵܐ</l>
                    <l n="167">ܐܲܝܟ ܡ̇ܐ ܕܪܵܢܹ̇ܝܢ ܗܲܪ̈ܛܝܼܩܹܐ ܠܦܝܼܓܲܝ̈ ܠܸܒܵܐ ܀</l>
                    <l n="168">:ܪܸܢܝܵܐ ܣܲܟܼܠܵܐ ܫܸܡܥܹ̇ܬܼ ܕܪܵܢܹ̇ܝܢ ܥܲܠ ܕܐܲܝܟ ܗܵܠܹܝܢ</l>
                    <l n="169">ܘܡܸܛܠ ܗܵܕܹܐ ܥܸܗ̇ܕܹܿܬܼ ܐܸܢܘܿܢ ܒܡܸܨܥܲܬܼ ܡܸܠܲܝ̈ ܀</l>
                    <l n="170">:ܡܸܛܠܵܬܼܗܘܿܢ ܪܕܹܝ̇ܬܼ ܒܲܫܒܼܝܼܠܵܐ ܕܬܸܢܝܵܐ ܕܡܸܠܹ̈ܐ</l>
                    <l n="171">ܕܝܵ̇ܕܲܥ ܐ̄ܢܵܐ ܠܹܗ ܠܬܼܵܘܫܵܐ ܣܲܢܝܵܐ ܕܪ̣̈ܥܝܵܢܲܝܗܘܿܢ ܀</l>
                    <l n="172">:ܠܵܐ ܛܲܥܝܵܐ ܠܝܼ ܕܲܟܼܡܵܐ ܡܕܼܵܘܲܕܼ ܫܒܼܝܼܠ ܡܸܠܲܝ̈ܗܘܿܢ</l>
                    <l n="173">ܘܲܟܼܡܵܐ ܕܠܝܼܠ ܠܗܘܿܢ ܠܲܡܥܲܩܵܡܘܼ ܠܲܬܼܪ̈ܝܼܨܵܬܼܵܐ ܀</l>
                    <l n="174">:ܒܲܡܥܲܩܢܘܼܬܼܗܘܿܢ ܚܵܪ̣ܘ ܚܘܼܫܵܒܲܝ̇ ܥܸܕܵܢܝܼ̈ܢ</l>
                    <l n="175">ܘܠܵܐ ܫ̣ܠܝܼܘ ܘܫܵܠܹ̇ܝܢ ܡ̣ܢ ܬܲܟܼܬܿܘܼܫܵܐ ܕܥܲܡ ܒܝܼܫܘܼܬܼܗܘܿܢ ܀</l>
                    <l n="176">:ܫܸܡ ܒܝܼܫܘܼܬܼܗܘܿܢ ܬܢܹ̇ܝܬܼ ܙܲܒܼ̈ܢܵܬܼܵܐ ܣܲܓܿܝܼ̈ܐܬܼܵܐ</l>
                    <l n="177">ܠܵܘ ܕܐܸܫܬܲܒܼܗܲܪ ܐܸܠܵܐ ܕܐܲܟܸܿܣ ܠܠܵܐ ܪܲܕܼܝܘܼܬܼܗܘܿܢ ܀</l>
                    <l n="178">:ܠܵܐ ܪܲܕܼܝܵܐܝܼܬܼ ܪܵܕܹܝܢ ܟܠܫܵܥ ܒܐܘܼܪܚܵܐ ܕܣܸܦܪܹ̈ܐ</l>
                    <l n="179">ܘܲܡܕܵܘܕܼܝܼܢ ܠܵܗ̇ ܠܡܲܪܕܿܝܼܬܼ ܐ̄ܢܵܫܵܐ ܒܚܸܪ̈ܝܵܢܲܝܗܘܿܢ ܀</l>
                    <l n="180">:ܒܚܸܪ̈ܝܵܢܲܝܗܘܿܢ ܓܲܪܓܼܘܼܢܝ ܐܵܦ ܠܝܼ ܒܟܼܠ ܥܸܕܼܵܢܝܼ̈ܢ</l>
                    <l n="181">ܘܠܵܐ ܝܵܗ̇ܒܿܝܼܢ ܠܝܼ ܕܐܸܪܕܹܿܐ ܒܫܸܠܝܵܐ ܒܐܘܼܪܚܵܐ ܕܡܸܠܲܝ̈ ܀</l>
                    <l n="182">:ܒܲܫܒܼܝܼܠ ܚܸܙܘܹ̈ܐ ܐܲܠܵܗܵܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ</l>
                    <l n="183">:ܕܐܸܕܲܥ ܘܐܵܘܕܲܥ ܕܡ̇ܢܲܐ ܗ̄ܝ̣ ܥ̣ܠܬܼܵܐ ܕܫܘܼܚܠܵܦܲܝ̈ܗܘܿܢ</l>
                    <l n="184">:ܫܘܼܚܠܵܦܲܝ̈ܗܘܿܢ ܚܙܹ̇ܝܬܼ ܕܲܣܒܼܝܼܣܝܼܢ ܒܟܼܠܗܘܿܢ ܫܘܼܦܪܹ̈ܐ</l>
                    <l n="185">ܘܡܸܫܬܿܥܹܝܢ ܠܵܗ̇ ܠܡܸܠܲܬܼ ܩܘܼܫܬܵܐ ܒܲܦܓܲܪ ܘܒܼܪܘܚ ܀</l>
                    <l n="186">:ܒܲܦܓܲܪ ܘܲܒܼܪܘܼܚ ܫ̣ܡܲܥ ܐܵܦ ܐܝܼܣܚܵܩ ܡܲܡܠܠܵܐ ܕܪܘܼܚܵܐ</l>
                    <l n="187">ܕܲܡܥܲܗܸܕܼ ܠܹܗ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܘܼܗܝ ܀</l>
                    <l n="188">ܒܡܘܼܠܟܵܢ ܐܲܒܼܘܼܗܝ ܡܸܬܼܒܲܩܸܐ ܗ̄ܘ̣ܵܐ ܒܲܪ ܚܲܟܿܝܼܡܵܐ ܀</l>
                    <l n="189">ܘܡܸܬܼܚܲܦܲܛ ܗ̄ܘ̣ܵܐ ܕܢܲܫܠܸܡ ܠܲܒܼܢܵܘ̈ܗܝ ܡܘܼܠܟܵܢ ܚܲܝܹ̈ܐ ܀</l>
                    <l n="190">:ܐܲܝܟ ܐܲܬܼܠܹܝܛܵܐ ܛܲܝܸܒܼ ܢܲܦܫܹܗ ܠܘܵܬܼ ܒܘܼܪ̈ܟܵܬܼܵܐ</l>
                    <l n="191">ܘܲܨܒܼܵܐ ܕܢܸܿܬܸܿܠ ܘܲܟܼܝܼܠܵܝܗܝ ܪܸܡܙܵܐ ܐܲܠܵܗܵܝܵܐ ܀</l>
                    <l n="192">:ܠܥܹܣܘܿ ܒܘܼܟܪܵܐ ܨܒܼܵܐ ܕܲܢܒܲܪܸܟ ܡܠܸܐ ܒܘܼܪ̈ܟܵܬܼܵܐ</l>
                    <l n="193">ܘܠܵܐ ܐܦܸܣ ܠܹܗ ܗܵܘ̇ ܦܘܼܩܕܵܢܵܐ ܕܫܲܠܝ̣ܛ ܥܲܠ ܟܠ ܀</l>
                
                <pb ed="http://syriaca.org/bibl/1765" n="35"/>
                
                    <l n="194">:ܐܲܝܟ ܕܒܼܵܐܓܼܘܿܢܵܐ ܪܡܸܐ ܗ̄ܘ̣ܵܐ ܟܹܐܢܵܐ ܒܓܼܘܼܠܵܢ ܡܸܠܵܘ̈ܗܝ</l>
                    <l n="195">ܘܒܼܵܥܹ̇ܐ ܕܢܸܬܸܿܠ ܘܲܟܼܠܹܐ ܘܩܵܐܹ̇ܡ ܒܹܝܬܼ ܦܘܠܵܓܹ̈ܐ ܀</l>
                    <l n="196">:ܐܘܿ ܠܬܸܕܼܡܘܼܪܬܵܐ ܕܨܹܝܕܼ ܙܲܕܿܝܼܩܵܐ ܡܸܣܬܲܥܪܵܐ ܗ̄ܘ̣ܵܬܼ</l>
                    <l n="197">ܕܿܪܓܼܝܼܓܼ ܕܢܸܬܸܿܠ ܘܠܵܐ ܡܨܹܐ ܓܵܡܲ݁ܪ ܕܥܵܨܹ̇ܐ ܗ̄ܘ̣ܵܐ ܠܹܗ ܀</l>
                    <l n="198">:ܘܟܲܕܼ ܠܵܐ ܨܵܒܹ̇ܐ ܣܥ݂ܲܪ ܒܵܪܘܿܝܵܐ ܒܨܸܒܼܝܵܢ ܥܲܒܼܕܹܿܗ</l>
                    <l n="199">ܘܝܲܗ̄ܒܼ݂ ܡܘܼܠܟܵܢܵܐ ܕܒܹܝܬܼ ܐܲܒܼܪܵܗܵܡ ܠܲܕܼܫܵܘܹ̇ܐ ܠܹܗ ܀</l>
                    <l n="200">:ܗܵܪܟܵܐ ܒܚܘܼܒܵܐ ܥܨ̣ܵܝܗܝ ܠܲܬܼܪܝܼܨܵܐ ܠܡܸܣܥܲܪ ܗܵܠܹܝܢ</l>
                    <l n="201">ܘܛܵܒܼ ܟܹܐܢܵܐ ܗ̄ܘ̣ܵܬܼ ܗܵܝ̇ ܕܐܸܣܬܲܥܪܲܬ̤ ܒܲܬܼܪܹܝܢ ܐܲܚܝܼ̈ܢ ܀</l>
                    <l n="202">:ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܗܵܘ̇ ܨܸܒܼܝܵܢܵܐ ܕܲܚܙܹܐ ܠܹܗ ܟܠ</l>
                    <l n="203">ܘܩܲܕܹܿܡ ܘܲܓܼܒܼܵܝ݂ܗܝ ܥܲܕܼܠܵܐ ܢܸܦܘܿܩ ܡ̣ܢ ܓܵܘ ܟܲܪܣܵܐ ܀</l>
                    <l n="204">:ܟܹܐܢܵܐ ܡ̇ܕܹܝܢ ܓܒܼܝܼܬܼܵܐ ܕܲܓܼܒܼܵܐ ܐܲܠܵܗ ܟܠܵܐ</l>
                    <l n="205">ܘܫܵܘܝܲܬܼ ܕܬܸܗܘ̤ܐ ܢܵܛ̇ܪܲܬܼ ܓܲܙܵܐ ܕܡܘܿܠܟܵܢ ܚܲܝܹ̈ܐ ܀</l>
                    <l n="206">:ܡܘܼܠܟܵܢ ܚܲܝܹ̈ܐ ܛܥܝܼܢ ܗ̄ܘ̣ܵܐ ܝܲܥܩܘܿܒܼ ܒܙܵܘܥܲܝ̈ ܢܲܦܫܹܗ</l>
                    <l n="207">ܘܲܚ̣ܘܲܩ ܒܐܘܼܪܚܵܐ ܘܲܚ̣ܙܵܐ ܚܸܙܘܵܐ ܒܫܘܼܪܵܝ ܐܘܼܪܚܹܗ ܀</l>
                    <l n="208">:ܚܙ̣ܵܐ ܣܸܒܿܠܬܼܵܐ ܕܩܵܝ̇ܡܵܐ ܒܐܲܪܥܵܐ ܘܪܹܫܵܗ̇ ܒܪܵܘܡܵܐ</l>
                    <l n="209">ܘܐܲܠܵܗ ܟܠܵܐ ܠܥܸܠ ܡ̣ܢ ܪܵܘܡ̇ܐ ܕܐܲܪܝܼܟܼܘܼܬܼܵܗ̇ ܀</l>
                    <l n="210">:ܚ̣ܙܵܐ ܡܲܠܲܐܟܹ̈ܐ ܕܣܵܠ̇ܩܝܼܢ ܘܢܵܚ̇ܬܼܝܼܢ ܩܲܠܝܼܠܵܐܝܼܬܼ</l>
                    <l n="211">ܘܲܡܫܲܡܠܹܝܢ ܗ̄ܘ̣ܵܘ ܨܸܒܼܝܵܢ ܡ̇ܪܝܵܐ ܕܫܲܕܲܪ ܐܸܢܘܿܢ ܀</l>
                    <l n="212">:ܗܵܢܵܐ ܗ̄ܘ̣ ܚܸܠܡܵܐ ܕܲܚܙ̣ܵܐ ܝܲܥܩܘܿܒܼ ܠܵܘ ܥܸܠܵܘܹ̈ܐ</l>
                    <l n="213">ܘܟܲܕܼ ܕܲܡܝܼܟ ܗ̄ܘ̣ܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ ܀</l>
                    <l n="214">:ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܣܸܒܿܠܬܼܵܐ ܘܠܵܐ ܠܪ̈ܘܼܚܵܢܹܐ</l>
                    <l n="215">ܐܵܦܠܵܐ ܠܡܵܪܝܵܐ ܡܨܹܐ ܗ̄ܘ̣ܵܐ ܕܢܸܚܙܹܐ ܐܲܝܟ ܒܲܪܢܵܫܵܐ ܀</l>
                    <l n="216">:ܚܙܵܬܼܵܐ ܗ̄ܘ̣ܵܬܼ ܓܹܝܪ ܕܲܡܚܵܘܝܵܐ ܗ̄ܘ̣ܵܬܼ ܙܢܲܝ ܣܘܼܥܪ̈ܵܢܹܐ</l>
                    <l n="217">ܘܲܡܒܲܕܿܩܵܐ ܗ̄ܘ̣ܵܬܼ ܥܲܠ ܡܲܚܲܬܿܬܹܿܗ ܘܥܲܠ ܡܲܣ̣ܿܩܬܹܿܗ ܀</l>
                    <l n="218">:ܠܹܗ ܡܠܲܒܸܿܒ̣ ܗ̄ܘ̣ܵܐ ܡܲܣܩܵܐ ܘܡܲܚܬܼܵܐ ܕܪ̈ܘܼܚܵܢܵܝܹܐ</l>
                    <l n="219">ܘܡܲܠܸܦ ܗ̄ܘ̣ܵܐ ܠܹܗ ܕܠܵܐ ܬܸܡܐܲܢ ܠܹܗ ܒܥܲܡܠܵܐ ܕܐܘܼܪܚܹܗ ܀</l>
                    <l n="220">:ܘܐܸܢ ܪ̈ܘܼܚܵܢܹܐ ܫܚܝܼܩܝܼܢ ܣܲܓܿܝܼ ܒܣܘܼܥܪ̈ܵܢܲܝܗܘܿܢ</l>
                    <l n="221">ܟܡܵܐ ܠܹܗ ܙܵܕܹܿܩ ܕܠܵܐ ܢܸܬܼܪܲܩܸܐ ܩܕܼܵܡ ܛܘܼܪ̈ܵܩܹܐ ܀</l>
                    <l n="222">:ܡܲܓܿܪܲܬܼ ܪܘܼܚܵܐ ܡܲܠܸܦ ܗ̄ܘ̣ܵܐ ܠܹܗ ܚܸܙܘܵܐ ܕܲܚܙ̣ܵܐ</l>
                    <l n="223">ܘܕܲܡܣܲܝܒܲܪ ܕܹܝܢ ܥܬܼܝܼܕܼ ܕܲܢܩܲܒܸܿܠ ܐܲܓܼܪܵܐ ܕܥܲܠܵܘ̈ܗܝ ܀</l>
                    <l n="224">:ܒܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܡܫܲܪܲܪ ܗ̄ܘ̣ܵܐ ܠܹܗ</l>
                    <l n="225">ܘܡܸܛܠ ܗܵܕܹܐ ܩܪ̣ܵܝܗܝ ܗ̄ܘ̣ܵܐ ܠܐܲܬܼܪܵܐ ܕܒܹܝܬܼ ܐܲܠܵܗܵܐ ܀</l>
                
                <pb ed="http://syriaca.org/bibl/1765" n="36"/>
                
                    <l n="226">:ܒܹܝܬܼ ܐܲܠܵܗܵܐ ܟܲܢܝܵܗ̇ ܠܕܸܘܼܟܿܬܼܵܐ ܕܚܸܙܘܵܐ ܕܲܚ̣ܙܵܐ</l>
                    <l n="227">ܘܲܢܕܲܪ ܢܸܕܼܪܵܐ ܕܲܢܫܲܡܠܹܐ ܒܹܗ ܙܢܲܝ̈ ܡܲܥܣܵܪܹ̈ܐ ܀</l>
                    <l n="228">:ܚ̣ܙܵܐ ܬܘܼܒܼ ܚܸܙܘܵܐ ܕܕܸܵܡܹ̇ܐ ܠܗܵܢܵܐ ܒܫܘܼܠܵܡ ܥܲܡܠܵܘ̈ܗܝ</l>
                    <l n="229">ܕܡܲܠܸܦ ܗ̄ܘ̣ܵܐ ܠܹܗ ܡ̇ܐ ܕܐܲܠܦܹܗ ܒܫܘܼܪܵܝ ܐܘܼܪܚܹܗ ܀</l>
                    <l n="230">:ܥܪܘܼܩܝܵܐ ܪܗܝܼܒܼܵܐ ܥ̣ܪܲܩ ܟܲܕܼ ܢܵܦܹ̇ܩ ܡ̣ܢ ܒܹܝܬܼ ܠܵܒܼܵܢ</l>
                    <l n="231">ܘܕܼܵܡܹ̇ܐ ܗ̄ܘ̣ܵܐ ܛܵܒܼ ܠܗܵܝ̇ ܡܲܚܲܬܿܬܼܵܐ ܕܲܠܒܹܝܬܼ ܢܲܗܪ̈ܝܼܢ ܀</l>
                    <l n="232">:ܒܹܗ ܒܲܥܪܘܼܩܝܹܗ ܚܙ̣ܵܐ ܡܲܫܪܝܼܬܼܵܐ ܕܲܫܡܲܝܵܢܹ̈ܐ</l>
                    <l n="233">ܕܲܡܥܲܗܕܹܝܢ ܠܹܗ ܥܲܠ ܗܵܘ̇ ܚܸܙܘܵܐ ܕܲܚܙ̣ܵܐ ܒܒܹܝܬܼ ܐܹܝܠ ܀</l>
                    <l n="234">:ܚܙ̣ܵܐ ܕܲܕܼܚܝܼܠܵܐ ܚܙܵܬܼܵܐ ܕܛܲܟܼܣܹ̈ܐ ܕܲܡܫܲܡܫܝܼܢ ܗ̄ܘ̣ܵܘ</l>
                    <l n="235">ܘܲܩܪܸ݂ܒܼ ܘܐܸܚܲܝܼܕܼ ܠܪܹܫܵܐ ܕܲܒܼܗܘܿܢ ܐܲܝܟ ܕܲܠܓܲܒܼܪܵܐ ܀</l>
                    <l n="236">:ܕܲܪܵܐ ܚܠܝܼܨܵܐ ܐܸܚܲܝܼܕܼ ܥܲܡܹܗ ܕܪܘܼܚܵܢܵܝܵܐ</l>
                    <l n="237">ܘܡܸܬܼܟܼܬܲܫ ܗ̄ܘ̣ܵܐ ܕܢܸܣܲܒܼ ܡܸܢܹܗ ܚܹܝܠ ܒܘܼܪ̈ܟܵܬܼܵܐ ܀</l>
                    <l n="238">:ܒܲܪܸܟܲܝܗܝ ܠܲܡ ܐܸܡܲܪ ܝܲܥܩܘܿܒܼ ܠܪܘܼܚܵܢܵܝܵܐ</l>
                    <l n="239">ܘܫܲܐ ܠܹܗ ܡ̇ܢܵܘ̇ ܫܡܵܐ ܕܲܩܢܘܿܡ̇ܟ ܘܐܸܡ݂ܲܪ ܝܲܥܩܘܿܒܼ ܀</l>
                    <l n="240">:ܠܵܐ ܠܲܡ ܡܸܟܹܿܝܠ ܢܸܬܼܟܲܢܹܐ ܠܵܟ ܗܵܢ ܟܘܼܢܵܝܵܐ</l>
                    <l n="241">ܐܸܠܵܐ ܢܸܗܘܹܐ ܫܵܡܟ ܝܼܣܪܵܝܸܠ ܚܙ̣ܵܐ ܠܐܲܠܵܗܵܐ ܀</l>
                    <l n="242">:ܠܵܘ ܠܐܲܠܵܗܵܐ ܚܙ̣ܵܐ ܒܲܪ ܐܝܼܣܚܵܩ ܓܘܼܫܡܵܢܵܐܝܼܬܼ</l>
                    <l n="243">ܐܠܵܐ ܚܸܙܘܵܐ ܕܡܸܬܼܡܲܠܲܠ ܗ̄ܘ̣ܵܐ ܒܫܸܡ ܐܲܠܵܗܵܐ ܀</l>
                    <l n="244">:ܒܪܸ̈ܓܼܫܹܐ ܚܙ̣ܵܝܗܝ ܗ̄ܘ̣ܵܐ ܗܵܢܵܐ ܚܸܙܘܵܐ ܟܹܐܢܵܐ ܝܲܥܩܘܿܒܼ</l>
                    <l n="245">ܘܐܲܝܟ ܕܲܠܓܲܒܼܪܵܐ ܠܒ݂ܲܟ ܗ̄ܘ̣ܵܐ ܒܐܝܼܕܼܵܘ̈ܗܝ ܠܪܘܼܚܵܢܵܝܵܐ ܀</l>
                    <l n="246">:ܗܘ̤ ܪܘܼܚܵܢܵܐ ܡܲܠܸܦ ܗ̄ܘ̣ܵܐ ܠܹܗ ܕܢܹܐܚܘܿܕܼ ܕܲܪܵܐ</l>
                    <l n="247">ܕܡ̇ܐ ܕܚܵܣܹ̇ܢ ܠܹܗ ܢܸܕܴܲܥ ܕܲܡܨܹܐ ܠܡܸܚܣܲܢ ܠܐܲܚܘܼܗܝ ܀</l>
                    <l n="248">:ܗܵܕܹܿܐ ܗ̄ܝܼ ܥܸܠܬܼܵܐ ܕܕܼܪܵܪܘܼܬܼܵܐ ܕܲܗܘ̤ܵܐܼ ܗܵܪܟܵܐ</l>
                    <l n="249">ܕܲܡܥܲܗܕܼܵܐ ܗ̄ܘ̣ܵܬܼ ܥܲܠ ܗܵܘ̇ ܚܸܙܘܵܐ ܕܲܒܼܣܸܒܿܠܬܼܵܐ ܀</l>
                    <l n="250">:ܚܲܕܼ ܗ̄ܘ̣ ܢܝܼܫܵܐ ܕܗܵܘ̇ ܒܘܼܕܵܩܵܐ ܘܲܕܼܗܵܢ ܕܲܬܼܢܵܢ</l>
                    <l n="251">ܬܲܡ̇ܢ ܚܸܠܡܵܐ ܘܗܵܪܟܵܐ ܚܸܙܘܵܐ ܕܲܒܼܥܸܠܵܘܹ̈ܐ ܀</l>
                    <l n="252">:ܒܥܸܠܵܘܹ̈ܐ ܚܙ̣̰ܵܗ̇ ܠܗܵܝ̇ ܡܲܫܪܝܼܬܼܵܐ ܕܲܫܡܲܝܵܢܹ̈ܐ</l>
                    <l n="253">ܘܟܲܢܝܗ̇ ܠܕܼܘܼܟܿܬܼܵܐ ܒܫܸܡ ܣܘܼܥܪܵܢܵܐ ܕܝܼܠܹܗ ܕܚܸܘܙܵܐ ܀</l>
                    <l n="254">:ܦܢܘܼܐܹܝܠ ܟܲܢܝܵܗ̇ ܠܕܼܘܼܟܲܬܼ ܚܸܙܘܵܐ ܕܐܸܬܼܚܵܘܝܼ ܠܹܗ</l>
                    <l n="255">ܥܲܠ ܗܵܝ̇ ܕܲܚ̣ܙܵܐ ܠܪܘܼܚܵܢܵܝܵܐ ܐܲܦܝܼ̈ܢ ܒܐܲܦܝܼ̈ܢ ܀</l>
                    <l n="256">:ܠܪܘܼܚܵܢܵܐ ܗ̄ܘ̣ܵܘ ܕܲܚܙܵܐ ܘܐܸܚܲܝ̣ܕܼ ܓܘܼܫܡܵܢܵܐܝܼܬܼ</l>
                    <l n="257">ܘܠܵܘ ܠܲܟܼܝܵܢܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܟ ܡܸܕܹܿܡ ܀</l>
                    <l n="258">:ܠܵܐ ܡܸܬܼܚܲܙܝܵܐ ܗܵܝ̇ ܐܝܼܬܼܘܼܬܼܵܐ ܡ̣ܢ ܚܲܙܵܝܹ̈ܐ</l>
                    <l n="259">ܘܠܵܐ ܚܲܙܵܝܹ̈ܐ ܡܨܹܝܢ ܕܲܢܚܘܼܪܘܼܢ ܒܲܓܼܢܝܼܙܘܼܬܹܗ ܀</l>
                    <l n="260">:ܠܟܹܐܢܹ̈ܐ ܐܲܠܸܦ ܒܐܸܣܟܹܿܝܡ ܚܸܙܘܵܐ ܫܸܡ ܐܝܼܬܼܘܼܬܹܗ</l>
                    <l n="261">ܕܢܲܪܡܹܐ ܛܢܵܢܵܐ ܒܲܕܠܵܐ ܟܹܐܢܝܼ̈ܢ ܕܢܸܗܘܘܿܢ ܟܹܐܢܹ̈ܐ ܀</l>
                    <l n="262">ܟܹܐܝܢ ܗ̄ܘ̣ܵܐ ܝܲܥܩܘܿܒܼ ܘܲܪܚܝܼܡܝܼܢ ܗ̄ܘ̣ܵܘ ܙܢܲܝ̈ ܕܘܼܒܵܪ̈ܵܘܗܝ: </l>
                
                <pb ed="http://syriaca.org/bibl/1765" n="37"/>
                
                    <l n="263">ܘܫܲܦܝܼܪ ܣ̣ܵܡ ܠܹܗ ܫܡܵܐ ܚܲܙܵܝܵܐ ܕܐܲܠܵܗܘܼܬܼܵܐ ܀</l>
                    <l n="264">:ܒܥܲܝܢܵܐ ܕܪܘܼܚܵܐ ܚܵܘܝܹܗ ܚܙܵܬܼܵܐ ܠܵܐ ܡܓܲܫܲܡܬܵܐ</l>
                    <l n="265">ܘܐܲܠܦܹܗ ܛܲܟܼܣܵܐ ܕܲܢܨܘܼܪ ܕܘܼܡܝܵܗ̇ ܩܕܼܵܡ ܚܲܙܵܝܹ̈ܐ ܀</l>
                    <l n="266">:ܚܲܝܠܵܐ ܪܲܒܵܐ ܩܢܹܐ ܗ̄ܘ̣ܵܐ ܚܸܙܘܵܐ ܕܐܸܬܼܚܵܘܝܼ ܠܹܗ</l>
                    <l n="267">ܘܝܲܗ̄ܒܹܿܗ ܠܲܒܼܢܵܘ̈ܗܝ ܐܲܝܟ ܝܵܪܬܿܘܼܬܼܵܐ ܕܡ̣ܢ ܐܲܠܵܗܵܐ ܀</l>
                    <l n="268">:ܒܪܘܼܚ ܒܲܪܸܟ ܗ̄ܘ̣ܵܐ ܟܹܐܢܵܐ ܠܲܒܼܢܵܘ̈ܗܝ ܐܲܝܟ ܕܐܸܬܼܦܲܩܲܕܼ</l>
                    <l n="269">ܘܲܓܼܠ̣ܵܐ ܘܒܲܕܹܿܩ ܥܲܠ ܫܘܼܠܵܡܵܐ ܕܣܘܼܥܪ̈ܵܢܲܝܗܘܿܢ ܀</l>
                    <l n="270">:ܪܘܼܚܵܢܵܐܝܼܬܼ ܚܵܪ̣ ܐܵܦ ܝܵܘܣܸܦ ܒܲܕܼܪ̈ܲܚܝܼܩܵܢ</l>
                    <l n="271">ܘܦܲܫܸܡ ܐܸܢܹܝܢ ܚܸܙܘܵܐ ܕܟܲܦܹ̈ܐ ܘܲܕܢܲܗܝܼܪܹ̈ܐ ܀</l>
                    <l n="272">:ܪܲܒܿܘܼܬܼ ܕܲܪܓܹܗ ܘܡܘܼܟܵܟ ܐܲܚܵܘ̈ܗܝ ܨܵܪ ܗ̄ܘ̣ܵܐ ܒܚܸܠܡܵܘ̈ܗܝ</l>
                    <l n="273">ܕܗܘ̤ ܡܸܬܼܪܲܡܪܲܡ ܘܐܲܚܵܘ̈ܗܝ ܢܵܚ̇ܬܼܝܼܢ ܠܕܲܪܓܼܵܐ ܕܥܲܒܼ̈ܕܹܿܐ ܀</l>
                    <l n="274">:ܒܟܼܠ ܐܸܣܟܹܿܡܝܼ̈ܢ ܡܚܲܟܹܿܡ ܗ̄ܘ̣ܵܐ ܠܗܘܿܢ ܡ̇ܪܝܵܐ ܠܥܲܒܼܕܵܘ̈ܗܝ</l>
                    <l n="275">ܕܢܸܗܘܘܿܢ ܣܵܗ̈ܕܹܿܐ ܕܲܒܛܝܼܠܘܼܬܹܗ ܕܲܠܘܬܼ ܐ̄ܢܵܫܵܐ ܀</l>
                    <l n="276">:ܚܲܕܼ ܡ̣ܢ ܣܵܗ̈ܕܹܿܐ ܕܲܒܼܛܝܼܠܘܼܬܹܗ ܣ̣ܵܡܹܗ ܠܐܝܼܘܿܒܼ</l>
                    <l n="277">ܘܛܵܒܼ ܡ̣ܢ ܟܠܢܵܫ ܠܵܚܹ̇ܡ ܗ̄ܘ̣ܵܐ ܠܹܗ ܫܸܡ ܣܵܗܕܿܘܼܬܹܗ ܀</l>
                    <l n="278">:ܣܵܗܕܵܐ ܒܚܝܼܪܵܐ ܗܘ̤ܵܐ ܒܲܪ ܥܹܣܘܿ ܡܙܲܒܸܿܢ ܕܲܪܓܹܗ</l>
                    <l n="279">ܘܚܵܘܝܼ ܕܲܡܨܹܝܢ ܒܢܲܝ̈ ܥܵܘܵܠܹ̈ܐ ܕܢܸܗܘܘܿܢ ܟܹܐܢܹ̈ܐ ܀</l>
                    <l n="280">:ܟܹܐܝܢ ܗ̄ܘ̣ܵܐ ܐܝܼܘܿܒܼ ܘܫܲܪܝܼܪܵܐ ܗ̄ܘ̣ܵܬܼ ܗܲܝܡܵܢܘܼܬܹܗ</l>
                    <l n="281">ܘܫܲܦܝܼܪ ܣ̣ܵܡܹܗ ܢܒܼܝܼܵܐ ܠܲܫܡܹܗ ܒܲܣܦܲܪ ܟܹܐܢܹ̈ܐ ܀</l>
                    <l n="282">:ܠܟܹܐܢܹ̈ܐ ܝ̣ܿܩܲܪ ܨܸܒܼܝܵܢ ܟܲܣܝܵܐ ܒܟܼܠܗܘܼܢ ܕܵܪܹ̈ܐ</l>
                    <l n="283">ܘܨܵܪ̣ ܟܹܐܢܘܼܬܼܗܘܿܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܚܲܙܵܝܹ̈ܐ ܀</l>
                    <l n="284">:ܨܠܸܡ ܟܹܐܢܘܼܬܹܗ ܨܵܪ̣ ܒܹܗ ܒܡܘܼܫܹܐ ܟܹܐܝܢ ܨܸܒܼܝܵܢܵܐ</l>
                    <l n="285">ܘܣܵܝ̣ܡܹܗ ܕܢܸܗܘܹܐ ܣܵܦ̇ܪܵܐ ܡܗܝܼܪܵܐ ܕܲܣܬܼܝܼܪ̈ܵܬܹܗ ܀</l>
                    <l n="286">:ܛܵܒܼ ܡ̣ܢ ܟܠܢܵܫ ܓܠ̣ܵܐ ܠܹܗ ܐ̄ܪ̈ܵܙܹܐ ܕܲܣܬܿܝܼܪ̈ܵܬܹܗ</l>
                    <l n="287">ܘܐܲܪܝܼܡ ܕܲܪܓܹܗ ܠܥܸܠ ܡ̣ܢ ܕܲܪ̈ܓܹܐ ܕܲܟܼܢܵܘܵܬܹ̈ܐ ܀</l>
                    <l n="288">:ܪܲܒܿ ܚܲܙܝܹ̈ܐ ܕܲܣܬܝܼܪ̈ܵܬܹܗ ܥܲܒܼ݂ܕܹܿܗ ܒܐܲܪܥܵܐ</l>
                    <l n="289">ܘܐܲܠܦܹܗ ܕܲܢܨܘܼܪ ܠܠܵܐ ܓܲܠ̈ܝܵܬܼܵܐ ܐܲܝܟ ܓܲܠ̈ܝܵܬܼܵܐ ܀</l>
                    <l n="290">:ܚܙܵܬܼܵܐ ܕܢܘܼܪܵܐ ܨܵܪ̣ ܠܹܗ ܒܛܘܼܪܵܐ ܩܕܼܵܡ ܒܒܼܵܬܹ̈ܗ</l>
                    <l n="291">ܘܡܸܢܵܗ̇ ܕܡܘܼܪܵܐ ܝܲܒܸܿܠ ܨܹܐܕܵܘܗܝ ܩܵܠܵܐ ܕܲܫܡܹܗ ܀</l>
                    <l n="292">:ܒܐܵܕܼܫܵܐ ܫܝܼܛܵܐ ܚܙܵܗܝ ܠܲܚܙܵܬܵܐ ܕܐܸܬܼܚܵܘܝܲܬ̤ ܠܹܗ</l>
                    <l n="293">ܒܣܲܢܝܵܐ ܕܲܣܢܹܐ ܘܠܲܝܬܿ ܒܹܗ ܦܹܐܪܹ̈ܐ ܕܗܲܢܝܼܐܘܼܬܼܵܐ ܀</l>
                    <l n="294">:ܒܡܸܕܹܿܡ ܕܲܒܼܣܸܐ ܡܥܵܕܼ ܒܪܵܘܿܝܵܐ ܡܚܵܘܹܐ ܚܲܝܠܹܗ</l>
                    <l n="295">ܕܢܵܠܸܦ ܠܐ̄ܢܵܫܵܐ ܕܡ̣ܢ ܠܵܐ ܡܸܕܸܿܡ ܒܪ̣ܵܗ̇ ܠܲܒܼܪܝܼܬܼܵܐ ܀</l>
                    <l n="296">:ܡܝܲܬܲܪ ܡܸܕܹܿܡ ܡ̣ܢ ܠܵܐ ܡܸܕܹܿܡ ܟܡܵܐ ܐܸܢ ܫܝܼܛܵܐ ܗ̄ܘ̣</l>
                    <l n="297">ܐܲܟܼܡܵܐ ܕܫܲܪܝܼܪ ܩܢܘܿܡ̇ܐ ܕܩܵܐܹ̇ܡ ܡ̣ܢ ܛܸܠܵܠܵܐ ܀</l>
                    <l n="298">ܒܣܲܢܝܵܐ ܫܝܼܛܵܐ ܚܵܘܝܼ ܠܡܘܼܫܹܐ ܚܙܵܬܼܵܐ ܕܬܲܗܪܵܐ: </l>
                
                <pb ed="http://syriaca.org/bibl/1765" n="38"/>
                
                    <l n="299">ܢܘܼܪܵܐ ܘܣܲܢܝܵܐ ܘܣܲܢܝܵܐ ܒܢܘܼܪܵܐ ܘܠܵܐ ܡܸܬܿܛܲܠܲܩ ܀</l>
                    <l n="300">:ܚܙܵܬܼܵܐ ܘܩܵܠܵܐ ܡܵܬܼܒܲܕܿܩܝܼܢ ܗ̄ܘ̣ܵܘ ܡ̣ܢ ܓܵܘ ܢܘܼܪܵܐ</l>
                    <l n="301">ܘܓܼܘܼܫܡܵܢܵܐܝܼܐܼ ܡܸܬܼܒܲܩܸܐ ܗ̄ܘ̣ܵܐ ܒܚܸܙܘܵܐ ܘܒܵܩܵܐ ܀</l>
                    <l n="302">:ܡܘܼܫܹܐ ܩܪ̣ܵܐ ܠܹܗ ܩܵܠܵܐ ܠܝܼܣܲܪܠܵܝܵܐ</l>
                    <l n="303">ܘܚܵܘܝܹܗ ܕܝܵ̇ܕܲܥ ܕܡܲܢ̣ܘܼ ܘܒܲܪ ܡܲܢ ܘܚܵܘܝܹܗ ܛܘܼܗܡܹܗ ܀</l>
                    <l n="304">:ܐ̄ܢܵܫ ܐ̄ܢܵܫ ܡ̇ܪܝܵܐ ܕܒܹܝܬܼ ܐܲܒܼܵܗܲܝ̈ܟ ܐܸܡ݂ܲܪ ܗ̄ܘ̣ܵܐ ܠܹܗ</l>
                    <l n="305">ܘܐܸܬܚܹܝܬܼ ܕܐܸܦܪܘܿܩ ܙܲܪܥܹܗ ܕܐܲܒܼܪܵܡ ܡ̣ܢ ܥܲܒܼܕܿܘܼܬܼܵܐ ܀</l>
                    <l n="306">:ܗܵܠܹܝܢ ܒܪܼ̈ܫܹܐ ܡܸܫܬܹܿܡ̈ܥܵܢ ܗ̣̄ܘܲܝ̈ ܠܡܸܬܼܪܲܓܼܫܵܢܵܐ</l>
                    <l n="307">ܘܒܲܦܓܲܪ ܘܲܒܼܪܘܼܚ ܡܸܬܼܚܲܙ̈ܝܵܢ ܗ̣̄ܘܲܝ̈ ܠܡܸܬܼܚܲܙܝܵܢܵܐ ܀</l>
                    <l n="308">:ܒܐܵܬܼܵܐ ܓܫܝܼܡܬܵܐ ܐܵܠܦܹܗ ܚܲܝܠܵܐ ܕܫܸܡ ܡ̇ܪܘܼܬܹܗ</l>
                    <l n="309">ܘܫܲܚܠܸܦ ܚܘܼܛܪܵܐ ܘܥܲܒܼ݂ܕܹܿܗ ܚܸܘܝܵܐ ܫܲܪܝܼܪܵܐܝܼܬܼ ܀</l>
                    <l n="310">:ܒܹܗ ܒܗܵܢ ܚܘܼܛܪܵܐ ܪܕܼܵܐ ܠܡܸܨܪ̈ܝܹܐ ܒܲܥܣܲܪ ܡܲܚ̈ܘܵܢ</l>
                    <l n="311">ܘܒܹܗ ܦܠܲܓܼ ܝܲܡܵܐ ܘܲܥܒ݂ܲܪ ܥܲܡܵܐ ܐܲܝܟ ܕܲܒܼܝܲܒܼܫܵܐ ܀</l>
                    <l n="312">:ܠܵܐ ܗ̄ܘ̣ܵܐ ܚܘܼܛܪܵܐ ܩܢܹܐ ܗ̄ܘ̣ܵܐ ܚܲܝܠܵܐ ܕܫܹܡ ܡ̇ܪܘܼܬܹܗ</l>
                    <l n="313">ܐܸܠܵܐ ܚܲܝܠܵܐ ܐܲܠܵܗܵܝܵܐ ܣܥ݂ܲܪ ܒܹܗ ܗܵܠܹܝܢ ܀</l>
                    <l n="314">:ܒܹܗ ܒܗܵܢ ܚܲܝܠܵܐ ܚܲܠܝܼ ܡܲܝ̈ܵܐ ܕܡܲܪܝܼܪܝܼܢ ܗ̄ܘ̣ܵܘ</l>
                    <l n="315">ܘܲܒܼܦܘܼܩܕܵܢܹܗ ܐܲܣܸܩ ܣܲܠܘܲܝ ܘܐܲܚܸܬܼ ܡܲܢܢܵܐ ܀</l>
                    <l n="316">:ܒܹܗ ܒ̣ܙܲܥ ܟܹܐܦܵܐ ܘܐܲܪܕܲܝܼ ܡܲܝܵ̈ܐ ܡ̣ܢ ܛܲܪܵܢܵܐ</l>
                    <l n="317">ܘܡܲܠܝܼ ܠܥܲܡܵܐ ܣܘܼܢܩܵܢ ܫܸܩܝܵܐ ܘܫܘܼܟܠܵܝ ܚܘܼܒܵܐ ܀</l>
                    <l n="318">:ܚܹܝܠ ܪܲܒܿܘܼܬܹܗ ܚܵܘܝܼ ܠܟܼܠܵܐ ܒܗܵܠܹܝܢ ܕܲܣܥ݂ܲܪ</l>
                    <l n="319">ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܓܲܒܼܪܵܐ ܠܲܥܓܵܐ ܘܦܹܐܩܵܐ ܀</l>
                    <l n="320">:ܓܲܒܼܪܵܐ ܦܹܐܩܵܐ ܓ݂ܒܼܵܐ ܡ̣ܢ ܟܠܹܗ ܟܝܵܢ ܡ̇ܝܘܿܬܹ̈ܐ</l>
                    <l n="321">ܘܲܓܼܠ̣ܵܐ ܒܐܝܼܕܹܗ ܚܹܝܠ ܐܝܼܬܼܘܼܬܹܗ ܘܬܼܘܼܩܵܢ ܟܠܵܐ ܀</l>
                    <l n="322">:ܡ̇ܪܝܵܐ ܕܲܬܼܪܹܝܢ ܣ̣ܵܡܹܗ ܒܐܲܪܥܵܐ ܟܝܵܢ ܡ̇ܝܘܿܬܹ̈ܐ</l>
                    <l n="323">ܘܝܲܗ̄ܒܼ ܒܹܗ ܚܲܝܠܵܐ ܕܢܸܬܢܹܐ ܒܛܲܟܼܣܵܐ ܬܘܼܩܵܢ ܥܵܠܡܹ̇ܐ ܀</l>
                    <l n="324">:ܬܘܼܩܵܢ ܥܵܠܡܹ̈ܐ ܚܵܘܝܹܗ ܒܛܘܼܪܵܐ ܪܘܼܚܵܢܵܐܝܼܬܼ</l>
                    <l n="325">ܕܐܲܝܟܲܢ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܢ ܀</l>
                    <l n="326">:ܪܸܚܡܲܬܼ ܗܵܠܹܝܢ ܫ̣ܚܲܩܬܹܗ ܠܗܵܘܢܹܗ ܕܝܼܣܲܪ ܠܵܝܵܐ</l>
                    <l n="327">ܘܫܲܪܝܼ ܕܲܢܦܝܼܣ ܕܚܵܘܵܢܝ ܫܘܼܒܼܚܵܐ ܕܐܲܠܵܗܗܘܼܬܼܵܟ ܀</l>
                    <l n="328">:ܐܲܝܟ ܕܲܠܐ̄ܢܵܫܵܐ ܣܒ݂ܲܪ ܗ̄ܘ̣ܵܐ ܡܘܼܫܹܐ ܕܚܵܙܹ̇ܐ ܗ̄ܘ̣ܵܐ ܠܹܗ</l>
                    <l n="329">ܘܠܵܐ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܚܲܙܝܵܐ ܗܵܝ̇ ܟܲܣܝܘܼܬܼܵܐ ܀</l>
                    <l n="330">ܐܲܝܟ ܕܲܠܪܵܚ̇ܡܵܐ ܚܵܘܝܹܗ ܚܠܵܦ ܟܲܣܝܘܼܬܹܗ: </l>
                
                <pb ed="http://syriaca.org/bibl/1765" n="39"/>
                
                    <l n="331">ܘܨܵܪ̣ ܬܲܚܘܝܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܕܐܲܦܵܘ̈ܗܝ ܀</l>
                    <l n="332">:ܚܙܵܬܼܵܐ ܕܫܘܼܒܼܚܹܗ ܥܒ݂ܲܕܼܬܹܗ ܠܦܹܐܩܵܐ ܫܒܼܝܼܚ ܡ̣ܢ ܟܠܢܵܫ</l>
                    <l n="333">ܘܠܵܐ ܣܦܲܩ̣ ܥܲܝܢܹ̈ܐ ܒܸܣܪ̈ܵܢܝܵܬܼܵܐ ܕܲܢܚܘܼܪ̈ܵܢ ܒܹܗ ܀</l>
                    <l n="334">:ܠܵܘ ܠܐܲܠܵܗܵܐ ܚ̣ܙܵܐ ܡܝܘܿܬܼܵܐ ܒܸܣܪܵܢܵܐܝܼܬܼ</l>
                    <l n="335">ܕܗܵܕܹܐ ܥܲܣܩܵܐ ܘܠܵܐ ܡܸܬܿܕܲܪܟܵܐ ܡ̣ܢ ܡܵܠܵܠܹ̈ܐ ܀</l>
                    <l n="336">:ܫܘܼܒܼܚܹܗ ܚܵܘܝܹܗ ܚܲܝܠܵܐ ܕܲܟܼܣܸܐ ܡ̣ܢ ܟܠ ܒܸܪ̈ܝܵܢ</l>
                    <l n="337">ܕܢܸܗܘܹܐ ܝܵ̇ܕܲܥ ܕܐܲܠܵܗܘܼܬܹܗ ܠܵܐ ܡܸܬܿܕܲܪܟܵܐ ܀</l>
                    <l n="338">:ܡܲܠܲܐܟܼܵܐ ܗ̄ܘ̣ܵܐ ܕܲܡܫܲܡܸܫ ܗ̄ܘ̣ܵܐ ܕܘܼܟܲܬܼ ܡ̇ܪܝܵܐ</l>
                    <l n="339">ܘܗܘ̤ ܡܚܵܘܹܐ ܗ̄ܘ̣ܵܐ ܚܙܵܬܼܵܐ ܕܬܲܗܪܵܐ ܠܥܹܝܢ ܙܲܝܚܹ̈ܐ ܀</l>
                    <l n="340">:ܕܝܼܠܹܗ ܐܸܢܹܝܢ ܟܠܗܹܝܢ ܕܲܗܘܲܝ̈ ܒܛܘܼܪܵܐ ܕܣܝܼܢܲܝ</l>
                    <l n="341">ܘܠܲܝܬܿ ܒܲܪܬܼ ܩܵܠܵܐ ܕܲܫ̣ܡܲܥ ܡܘܼܫܹܐ ܕܠܵܘ ܗܘ̤ ܠܲܥܙܵܗ̇ ܀</l>
                    <l n="342">:ܦܵܘܠܘܿܣ ܣܵܗܹ̇ܕܼ ܕܡܲܠܲܐܟܼܵܐ ܗ̄ܘ̣ܵܐ ܕܝܲܗ̄ܒܼ݂ ܢܵܡܘܿܣܵܐ</l>
                    <l n="343">ܠܵܐ ܗ̄ܘ̣ܵܐ ܕܗܘ̤ ܝܲܗ̄ܒܼ݂ ܐܸܠܵܐ ܕܒܼܐܝܼܕܼܵܘ̈ܗܝ ܡܸܬܼܡܲܠܲܠ ܗ̄ܘ̣ܵܐ ܀</l>
                    <l n="344">:ܠܹܗ ܠܡܲܠܲܐܟܼܵܐ ܡܙܝܼܥ ܗ̄ܘ̣ܵܐ ܪܸܡܙܵܐ ܐܲܠܵܗܝܵܐ</l>
                    <l n="345">ܘܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܢܵܡܘܿܣܵܐ ܒܐܸܕܼܢܲܝ̈ ܡܘܼܫܹܐ ܀</l>
                    <l n="346">:ܐܲܝܟ ܡܸܨܥܵܝܵܐ ܥܒܼܝܼܕܼ ܗ̄ܘ̣ܵܐ ܡܘܼܫܹܐ ܒܹܝܬܼ ܠܹܗ ܠܥܲܡܵܐ</l>
                    <l n="347">ܘܲܡܦܲܫܸܩ ܗ̄ܘ̣ܵܐ ܘܲܡܡܲܠܸܠ ܗ̄ܘ̣ܵܐ ܪܘܼܚܵܢܵܐܝܼܬܼ ܀</l>
                    <l n="348">:ܐܲܝܟ ܕܒܼܐܘܿܪܓܵܢܘܿܢ ܢܵܩܹ̇ܫ ܗ̄ܘ̣ܵܐ ܒܹܗ ܪܘܼܚܵܐ ܒܦܘܼܡܹܗ</l>
                    <l n="349">ܘܡܲܡܲܠܸܠ ܗ̄ܘ̣ܵܐ ܩܵܠܹ̈ܐ ܫܒܼܝܼܚܹ̈ܐ ܒܐܸܕܢܲܝ̈ ܥܲܡܵܐ ܀</l>
                    <l n="350">:ܐܘܿ ܠܗܵܘ̇ ܚܲܝܠܵܐ ܠܵܐ ܩܢܹܐ ܩܵܠܵܐ ܡܸܬܼܪܲܓܼܫܵܢܵܐ</l>
                    <l n="351">ܕܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܨܸܒܼܝܵܢܹܗ ܒܲܥܒܼܵܕܼ ܐܝܼܕܵܘ̈ܗܝ ܀</l>
                    <l n="352">:ܬܠܵܬܼ ܙܲܒܼܢܵܬܼܵܐ ܣܵܥ̇ܲܪ ܗ̄ܘ̣ܵܐ ܠܵܗ̇ ܠܣܵܥܘܿܪܘܼܬܹܗ</l>
                    <l n="353">ܨܹܝܕܼ ܪ̈ܘܼܚܵܢܹܐ ܘܨܹܝܕܼ ܒܲܪ ܥܲܡܪ̈ܲܡ ܘܲܒܼܢܲܝ̈ ܥܲܡܹܗ ܀</l>
                    <l n="354">:ܡ̣ܢ ܚܲܕܼ ܠܲܐ̄ܚܪܹܝܢ ܡܝܲܒܸܿܠ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ</l>
                    <l n="355">ܒܲܕܼܡܘܼܬܼ ܡܲܠܟܵܐ ܕܦܵܩܹ̇ܕܼ ܠܲܐ̄ܚܪܹܝܢ ܘܲܐ̄ܚܪܹܝܢ ܠܲܐ̄ܚܪܹܝܢ ܀</l>
                    <l n="356">:ܗܘ̤ ܐܲܝܟ ܡܲܠܟܵܐ ܡܸܙܕܲܝܲܚ ܗ̄ܘ̣ܵܐ ܡ݂ܢ ܪ̈ܘܼܚܵܢܹܐ</l>
                    <l n="357">ܘܪ̈ܚܵܢܵܝܹܐ ܡܝܲܒܿܠܝܼܢ ܡܸܠܵܘ̈ܗܝ ܠܐܲܪ̈ܥܵܢܵܝܹܐ ܀</l>
                    <l n="358">:ܕܘܼܟܲܬܼ ܪ̈ܓܼܠܵܘܗܝ ܚܵܘܝܼ ܒܛܘܼܪܵܐ ܐܲܝܟ ܦܲܓܼܪܵܢܵܐ</l>
                    <l n="359">ܘܟܲܕܼ ܠܲܝܬܿ ܦܲܓܼܪܵܐ ܨܵܪ̣ ܕܸܡ̈ܘܵܬܼܵܐ ܦܲܓܼܪ̈ܵܢܝܵܬܼܵܐ ܀</l>
                    <l n="360">:ܣܲܩܪܵܐ ܚܕܲܬܵܐ ܝܲܗ̄ܒܼ݂ ܠܐܘܿܪܓܵܢܘܿܢ ܕܚܵܘܝܼ ܒܲܫܡܹܗ</l>
                    <l n="361">ܕܲܟܼܬܼܝܼܒܼܵܐ ܗ̄ܘ̣ܵܬܼ ܒܐܲܪܬܹܿܝܢ ܠܘܼܚܹ̈ܐ ܡܸܟܵܐ ܘܡܸܟܵܐ ܀</l>
                    <l n="362">:ܐܲܠܦܵܐ ܒܹܝܛܵܐ ܒܲܟܵܪ̈ܵܬܼܵܐ ܟܬܼܝܼ̈ܒܼܵܢ ܗ̣̄ܘܲܝ̈ ܒܗܹܝܢ</l>
                    <l n="363">ܘܩܲܕܿܝܼ̈ܡܵܢ ܗ̣̄ܘܲܝ̈ ܠܟܼܠ ܐܵܬܼ̈ܘܵܬܼܵܐ ܕܲܒܼܟܼܠ ܣܸܦܪ̈ܝܼܢ ܀</l>
                    <l n="364">ܪܲܒܿ ܪ̈ܲܒܵܢܹܐ ܥܲܒܼ݂ܕܹܿܗ ܠܡܘܼܫܹܐ ܒܹܝܬܼ ܐܲܪ̈ܥܵܢܹܐ: </l>
                
                <pb ed="http://syriaca.org/bibl/1765" n="40"/>
                
                    <l n="365">ܘܗܘ̤ ܗܓܼܵܐ ܠܘܼܩܕܼܵܡ ܗܸܓܼܝܵܢ ܡܸܠܵܘ̈ܗܝ ܒܲܟܼܬܼܝܼ̈ܒܼܵܬܼܵܐ ܀</l>
                    <l n="366">:ܗܵܘ̇ ܦܘܼܩܕܵܢܵܐ ܕܨܵܪ̣ ܒܸܪ̈ܝܵܬܵܐ ܡ̣ܢ ܠܵܐ ܡܸܕܹܿܡ</l>
                    <l n="367">ܗܘ̤ ܟܬ݂ܲܒܼ ܐܸܢܹܝܢ ܠܵܘ ܒܐܝܼ̈ܕܲܝܵܐ ܐܸܠܵܐ ܒܪܸܡܙܵܐ ܀</l>
                    <l n="368">:ܠܵܘ ܐܝܼ̈ܕܲܝܵܐ ܦܲܓܼܪ̈ܵܢܝܵܬܼܵܐ ܩܢܹܐ ܒܵܪܘܿܝܵܐ</l>
                    <l n="369">ܐܲܟܼܡܵܐ ܕܲܟܼܬܼܝܼܒܼ ܕܐܝܼܕܼܵܐ ܕܡ̇ܪܝܵܐ ܟܸܬܼ݂ܒܲܬ̤ ܐܸܢܹܝܢ܀</l>
                    <l n="370">:ܒܐܸܣܟܹܿܝܡ ܐܝܼ̈ܕܹܐ ܡܥܵܕܼ ܡܸܬܼܚܲܫܲܚ ܒܟܼܠ ܐܸܣܟܹܿܡܝܼ̈ܢ</l>
                    <l n="371">ܠܦܘܼܬܼ ܕܐܵܦ ܐ̄ܢܵܫܵܐ ܒܐܝܼܪܹ̈ܐ ܣܵܥ̇ܪܝܼܢ ܣܘܼܥܪ̈ܵܢܲܝܗܘܿܢ ܀</l>
                    <l n="372">:ܒܗܵܢ ܐܸܣܟܹܿܡܵܐ ܣܥ݂ܲܪ ܨܹܝܕܼ ܡܘܼܫܹܐ ܘܝܼܫܘܿܥ ܒܲܪܢܘܿܢ</l>
                    <l n="373">ܘܐܝܼܕܵܐ ܒܐܝܼܕܼܵܐ ܨܹܝܕܼ ܙܲܕܿܝܼܩܹ̈ܐ ܕܲܒܼܟܼܠ ܕܵܪ̈ܝܼܢ ܀</l>
                    <l n="374">:ܚܲܕܼ ܡܲܠܲܐܟܼܵܐ ܥܒ݂ܲܕܼ ܐܝܼܙܓܲܕܵܐ ܠܣܵܥܘܿܪܘܼܬܹܗ</l>
                    <l n="375">ܗܵܘ̇ ܕܐܸܬܼܟܲܢܝܼ ܫܡܹܗ ܡܝܼܟܼܵܐܹܝܠ ܘܲܥܙܵܙܵܐܹܝܠ ܀</l>
                    <l n="376">:ܥܠܵܘܗܝ ܐܸܡ݂ܲܪ ܠܹܗ ܡܘܼܫܹܐ ܒܛܘܼܪܵܐ ܟܲܕܼ ܐܲܦܝܼܣܹܗ</l>
                    <l n="377">ܕܗܵܐ ܠܲܡ ܡܲܠܲܐܟܼܝ ܐܵܙܹ̇ܠ ܩܕܼܵܡܲܝܟ ܘܲܡܕܲܒܼܪ ܠܵܟ ܀</l>
                    <l n="378">:ܒܲܫܡܹܗ ܟܲܢܝܹܗ ܠܲܡܫܲܡܫܵܢܵܐ ܕܐܲܠܵܗܘܼܬܹܗ</l>
                    <l n="379">ܘܦܲܩ̣ܕܹܿܗ ܠܡܘܼܫܹܐ ܕܢܸܕܼܚܲܠ ܡܸܢܹܗ ܐܲܝܟ ܕܡ̣ܢ ܡ̇ܪܝܵܐ ܀</l>
                    <l n="380">:ܗܘ̤ܝܘܼ ܕܚܵܘܝܹܗ ܠܝܼܫܘܿܥ ܒܲܪܢܘܿܢ ܚܙܬܼܵܐ ܕܓܲܒܼܪܵܐ</l>
                    <l n="381">ܕܲܡܚܲܙܲܩ ܗ̄ܘ̣ܵܐ ܒܡܵܐܢܲܝ̈ ܙܲܝܢܵܐ ܡܸܬܼܚܲܙܝܵܢܵܐ ܀</l>
                    <l n="382">:ܠܵܘ ܓܲܒܼܪܵܐ ܗ̄ܘ̣ܵܐ ܡܸܬܼܚܲܙܝܵܢܵܐ ܐܲܝܟ ܡܵܐ ܕܐܲܡܝܼܪ</l>
                    <l n="383">ܐܸܠܵܐ ܕܡܘܼܬܼܵܐ ܠܓܲܒܼܪܵܐ ܟܲܕܼ ܠܲܝܬܿ ܓܲܒܼܪܵܐ ܀</l>
                    <l n="384">:ܪܲܒ ܚܲܝܠܵܐ ܐ̄ܢܵܐ ܕܚܲܝ̈ܠܵܘܬܼܵܐ ܐܼܡ݂ܲܪ ܗ̄ܘ̣ܵܐ ܠܹܗ</l>
                    <l n="385">ܘܐܸܬܹܿܝܬܼ ܗܵܫܵܐ ܕܐܲܠܦܵܟ ܛܲܟܼܣܵܐ ܕܲܡܕܲܒܿܪܵܢܘܼܬܼܝ ܀</l>
                    <l n="386">:ܐ̄ܢܵܐ ܐ̄ܢܵܐ ܕܣܸܥܪܹܬܼ ܟܠܗܹܝܢ ܕܲܗ̤ܘܲܝ̈ ܒܐܝܼܕܼܵܐ ܕܡܘܼܫܹܐ</l>
                    <l n="387">ܘܐ̄ܢܵܐ ܣܥܲ݁ܪ ܐ̄ܢܵܐ ܗܸܠܹܝܢ ܕܗܵܘ̈ܝܢ ܒܐܝܼܕܲܝ̈ܟ ܕܝܼܠܵܟ ܀</l>
                    <l n="388">:ܗܘ̤ ܗܵܢ ܓܲܒܼܪܵܐ ܕܲܩܪ̣ܵܐ ܢܲܦܫܹܗ ܒܲܫܡܵܐ ܕܓܲܒܼܪܵܐ</l>
                    <l n="389">ܗܘ̤ܝܘܼ ܕܲܣܥ݂ܲܪ ܟܠܗܘܿܢ ܩܹܐܪ̈ܣܹܐ ܕܲܟܼܢܲܥܵܢܵܝܹ̈ܐ ܀</l>
                    <l n="390">:ܗܘ̤ ܫܩ݂ܲܠ ܐܲܪܥܵܐ ܕܦܵܠܸܣܛܝܼܢܹܐ ܘܝܲܗ̄ܒܼ ܠܝܼܣܪܵܝܼܠ</l>
                    <l n="391">ܘܲܫܡܠܝܼ ܘܲܓܼܡ݂ܲܪ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ ܀</l>
                    <l n="392">:ܗܘ̤ ܚܵܘܝܼ ܠܹܗ ܠܓܸܕܼܥܘܿܢ ܐܵܬܼܵܐ ܒܓܸܙܬܼܵܐ ܘܛܲܠܵܐ</l>
                    <l n="393">ܕܲܡܨܹܐ ܚܵܝ̇ܪܸܒܼ ܠܡܸܕܼܝܵܢܵܝܹ̈ܐ ܒܸܠܥܸܕܼ ܙܲܝܢܵܐ ܀</l>
                    <l n="394">:ܒܸܠܥܵܕܼ ܙܲܝܢܵܐ ܐܲܠܦܹܗ ܠܓܸܕܼܥܘܿܢ ܠܡܸܬܟܼܬܵܫܘܼ</l>
                    <l n="395">ܕܡ̇ܐ ܕܡܸܬܼܢܲܨܲܚ ܠܵܐ ܢܸܫܬܲܒܼܗܲܪ ܒܡܵܐܢܲܝ̈ ܙܲܝܢܵܐ ܀</l>
                    <l n="396">:ܗܘ̤ ܒܲܕܹܿܩ ܠܵܗ̇ ܐܵܦ ܠܲܕܼܒܼܘܿܪܵܐ ܕܬܼܩܪܸܐ ܠܒܼܵܪܵܩ</l>
                    <l n="397">ܕܢܸܦܘܿܩ ܢܲܒܼܗܸܬܼ ܠܚܘܼܬܼܪܹܗ ܕܣܝܼܣܪܵܐ ܓܲܢ̄ܒܵܪ ܚܲܝܠܵܐ ܀</l>
                
                <pb ed="http://syriaca.org/bibl/1765" n="41"/>
                
                    <l n="398">:ܗܘ̤ܝܘܼ ܐܲܠܦܵܗ̇ ܐܵܦ ܠܲܥܢܵܐܝܼܠ ܙܢܲܝ̈ ܨܹܢ̈ܥܵܬܼܵܐ</l>
                    <l n="399">ܕܒܸܐܣܟܹܿܝܡ ܚܘܼܒܵܐ ܬܨܘܼܕ ܠܲܨܢܝܼܥܵܐ ܕܡܲܟܸܿܟ ܠܥܲܡܵܐ ܀</l>
                    <l n="400">:ܒܐܝܼܕܲܝ̈ ܢܸܫܹ̈ܐ ܡܲܟܿܟܹܗ ܠܚܘܼܬܼܪܵܐ ܕܡܲܠܟܲܝ̈ ܚܵܨܘܿܪ</l>
                    <l n="401">ܕܢܲܟܼܪܸܙ ܚܲܝܠܵܐ ܕܲܡܫܲܕܿܪܵܢܹܗ ܕܚܹܝܠ ܟܠ ܡܸܫܟܲܚ ܀</l>
                    <l n="402">:ܗܘ̤ܝܘܼ ܓܠ̣ܵܐ ܠܵܗ̇ ܠܐܲܢ̄ܬܿܬܹܗ ܕܲܡܢܘܿܚ ܥܸܠܬܹܗ ܕܫܸܡܫܘܿܢ</l>
                    <l n="403">ܕܐܲܝܟܲܢ ܚܵܣܹ̇ܢ ܠܲܦܠܸܫܬܵܝܼ̈ܐ ܒܐܵܬܼܵܐ ܕܣܲܥܪܹܗ ܀</l>
                    <l n="404">:ܒܪܹܫ ܗܲܕܼܵܡ̇ܘ̈ܗܝ ܚܵܘܝܵܗ̇ ܠܐܲܬܼܵܐ ܕܓܼܢ̄ܒܵܪܘܼܬܹܗ</l>
                    <l n="405">ܕܢܸܗܘܹܐ ܝܵ̇ܕܲܥ ܕܠܵܘ ܐ̄ܢܵܫܵܝܵܐ ܗ̄ܘ̣ ܚܹܝܠ ܪܲܒܿܘܼܬܹܗ ܀</l>
                    <l n="406">:ܗܘ̤ ܬܘܼܒܼ ܓܼܫܹܡ ܠܐܐܲܪ ܫܲܪܝܵܐ ܘܥܲܒܼ݂ܕܹܿܗ ܓܘܼܫܡܵܐ</l>
                    <l n="407">ܘܐܲܚܸܬܼ ܡܸܛܪܵܐ ܐܲܟܼܡܵܐ ܕܲܫܐܹ݂ܠ ܟܵܗܢܵܐ ܫܡܘܼܐܹܝܠ ܀</l>
                    <l n="408">:ܒܩܵܠܵܐ ܕܪܲܥܡܵܐ ܐܲܟܿܣܹܗ ܠܥܲܡܵܐ ܕܲܫܐܸ̣ܠܘ ܡܲܠܐܟܵܐ</l>
                    <l n="409">ܕܢܲܠܸܦ ܐܸܢܘܿܢ ܕܠܵܘ ܟܹܐܢܵܐܝܼܬܼ ܓ̣ܡܲܪܘ ܪܸܓܲܬܼܗܘܿܢ ܀</l>
                    <l n="410">:ܗܘ̤ ܒܵܪܘܿܝܵܐ ܣܥ݂ܲܪ ܟܠ ܕܲܣܥ݂ܲܪ ܒܝܲܕܼ ܪܘܼܚܵܢܵܐ</l>
                    <l n="411">ܘܠܵܘ ܪܘܼܚܵܢܵܐ ܡܨܹܐ ܗ̄ܘ̣ܵܐ ܕܢܸܣܥܘܿܪ ܕܪ̈ܡܵܢ ܡܸܢܹܗ ܀</l>
                    <l n="412">:ܒܝܲܕܼ ܪ̈ܘܼܚܵܢܹܐ ܣܥ݂ܲܪ ܗ̄ܘ̣ܵܐ ܚܲܝܠܹܗ ܨܹܝܕ ܒܸܪ̈ܝܵܬܼܵܐ</l>
                    <l n="413">ܠܵܐ ܗ̄ܘ̣ܵܐ ܕܲܣܢܝܼܩ ܐܸܠܵܐ ܕܢܵܘܕܲܥ ܕܡ̇ܪܝܵܐ ܗ̄ܘ̣ ܕܥܲܠ ܟܠ ܀</l>
                    <l n="414">:ܠܵܐ ܣܢܝܼܩ ܚܲܝܠܹܗ ܥܲܠ ܥܘܼܕܪܵܢܵܐ ܕܲܥܒܼܵܕܼ ܐܝܼܕܼܵܘ̈ܗܝ</l>
                    <l n="415">ܘܣܵܗ̇ܕܵܐ ܒܪܝܼܬܼܵܐ ܕܗܘ̤ ܒܲܠܚܘܿܕܘܗܝ ܩܪ̣ܵܗ̇ ܘܐܲܩܝܼܡܵܗ̇ ܀</l>
                    <l n="416">:ܠܵܘ ܒܐܝܼܕܲܝ̈ܗܘܿܢ ܣܥ݂ܲܪ ܟܠ ܕܲܣܥ݂ܲܪ ܣܵܥܲ݁ܪ ܟܠܵܐ</l>
                    <l n="417">ܕܗܵܐ ܠܲܝܬܿ ܡܸܢܝܵܢ ܠܐܲܝܠܹܝܢ ܕܲܣܥ݂ܲܪ ܒܸܠܥܵܕܲܝܗܘܿܢ ܀</l>
                    <l n="418">:ܗܘ̤ܵܘ ܓܸܠܝܵܢܹ̈ܐ ܥܲܠ ܙܲܕܿܝܼܩܹ̈ܐ ܒܕܵܪܪ̈ܝܼܢ ܕܵܪ̈ܝܼܢ</l>
                    <l n="419">ܘܠܵܐ ܗ̄ܘ̣ܵܐ ܗܸܢܘ̣ܿܢ ܫܲܡܫܘ ܐܸܢܘܿܢ ܠܓܸܠܝܵܢܲܝ̈ܗܘܿܢ ܀</l>
                    <l n="420">:ܗܵܐ ܢܒܼܝܼܘܼܬܹܗ ܕܟܹܐܢܵܐ ܕܵܘܝܼܕܼ ܒܪܘܼܚܵܐ ܙܲܡ̣ܪܵܗ̇</l>
                    <l n="421">ܘܠܵܐ ܩܵܪܹ݁ܒܼ ܠܵܗ̇ ܚܲܕܼ ܡ̣ܢ ܛܲܟܼܣܹܐ ܕܲܡܫܲܡܫܵܢܹ̈ܐ ܀</l>
                    <l n="422">:ܚܲܝܠܵܐ ܕܪܘܼܚܵܐ ܠܥܸ݂ܙ ܥܲܡ ܢܲܦܫܹܗ ܕܲܕܟܹܐ ܢܲܦܫܵܐ</l>
                    <l n="423">ܘܪܲܟܼܵܒܼ ܩܵܠܹ̈ܐ ܕܲܙܡܝܼܪ̈ܵܬܼܵܐ ܪ̈ܘܼܚܵܢܝܵܬܼܵܐ ܀</l>
                    <l n="424">:ܠܵܐ ܗ̄ܘ̣ܵܐ ܒܪܹ̈ܓܼܫܹܐ ܫܵܡܲܥ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ</l>
                    <l n="425">ܐܸܠܵܐ ܒܗܵܘܢܵܐ ܕܝܵ̇ܕܲܥ ܠܲܡܨܲܬܼ ܡܲܡܠܠܵܐ ܕܪܘܼܚܵܐ ܀</l>
                    <l n="426">:ܪܘܼܚܵܢܵܐܝܼܬܼ ܙܡ݂ܲܪ ܟܠ ܕܲܙܡ݂ܲܪ ܡܗܝܼܪ ܙܲܡ̇ܪܹ̈ܐ</l>
                    <l n="427">:ܘܠܲܝܬܿ ܒܲܙܡܵܪܹܗ ܡܸܕ݂ܿܡ ܕܠܵܐ ܗ̄ܘ̣ܵܐ ܒܸܠܥܵܕܼ ܪܘܼܚܵܐ</l>
                    <l n="428">ܘܠܵܐ ܡܲܠܲܐܟܼܵܐ ܡܬܿܪܓܸܿܡ ܗ̄ܘ̣ܵܐ ܠܹܗ ܘܟܸܢ ܙܵܡܲ݁ܪ ܗ̄ܘ̣ܵܐ ܀</l>
                    <l n="429">:ܚܲܝܠܵܐ ܕܪܘܼܚܵܐ ܢܵܩܹ̇ܫ ܗ̄ܘ̣ܵܐ ܒܹܗ ܒܟܸܢܵܪ ܢܲܦܫܹܗ</l>
                    <l n="430">ܘܲܡܡܲܠܠܝܼܢ ܗ̄ܘ̣ܵܘ ܪ̈ܓܼܫܲܝ̈ ܦܲܓܼܪܹܗ ܛܲܟܼܣܵܐ ܕܡܸܢܹ̈ܐ ܀</l>
                    <l n="431">:ܐܲܝܟ ܕܲܒܼܩܲܢܝܵܐ ܠܒܼܝܼܟ ܗ̄ܘ̣ܵܐ ܪܘܼܚܵܐ ܠܠܸܫܵܢ ܦܘܼܡܹܗ</l>
                    <l n="432">ܘܟܼܵܬܹܿܒܼ ܗ̄ܘ̣ܵܐ ܒܹܗ ܙܲܢܝ̈ ܩܝܼ̈ܢܵܬܼܵܐ ܪ̈ܘܼܚܵܢܝܵܬܼܵܐ ܀</l>
                    <l n="433">:ܒܗܵܢܵܐ ܛܲܟܼܣܵܐ ܦܪ̈ܝܼܫܵܢ ܡܸܠܵܘ̈ܗܝ ܡ̣ܢ ܕܲܢܒܼܝܼ̈ܐ</l>
                    <l n="434">ܘܠܵܐ ܡܸܬܼܩܲܪ̈ܝܵܢ ܒܗܵܘ̇ ܩܸܪܝܵܢܵܐ ܕܲܢܒܼܝܼܘܼܬܼܵܐ ܀</l>
                    <l n="435">ܫܸܡ ܡܲܙܡܘܿܪܹ̈ܐ ܕܲܙܡܝܼܪ̈ܵܬܼܵܐ ܪܫܝܼܡ ܒܲܟܼܬܼܵܒܹܗ: </l>
                
                <pb ed="http://syriaca.org/bibl/1765" n="42"/>
                
                    <l n="436">ܘܠܲܝܬܿ ܗ̄ܘ̣ܵܐ ܬܲܡ̇ܢ ܦܸܬܼܓܼܵܡ ܡ̇ܪܝܵܐ ܘܡܸܠܬܹܗ ܕܡ̇ܪܝܵܐ ܀</l>
                    <l n="437">:ܚܲܕܼ ܗ̄ܘ̣ ܡ̇ܪܝܵܐ ܕܬܲܪܓܸܿܡ ܡܸܠܬܹܗ ܒܦܘܼܡ ܫܲܪܝܼܪ̈ܵܘܗܝ</l>
                    <l n="438">ܐܝܼܬܼ ܕܲܒܼܪܸܡܙܵܐ ܘܐܝܼܬܼ ܕܲܒܼܡܲܡܠܠܵܐ ܦܫܝܼܛܵܐ ܘܫܲܪܝܵܐ ܀</l>
                    <l n="439">:ܒܡܲܡܠܠܵܐ ܩܫܝܼܛܵܐ ܫܡ݂ܲܥ ܐܲܚܝܼܵܐ ܦܘܼܩܕܵܢ ܡ̇ܪܹܗ</l>
                    <l n="440">ܘܣܲܕܼܩܹܗ ܠܢܲܝܬܵܐ ܕܲܡܟܲܣܲܝ ܗ̄ܘ̣ܵܐ ܠܣܸܕܼܩܹ̈ܐ ܬܪܸܥܣܲܪ ܀</l>
                    <l n="441">:ܒܓܸܠܝܵܢ ܪܘܼܚܵܐ ܩܲܒܿܠܵܗ̇ ܠܗܵܕܹܐ ܫܝܼܠܘܿܢܵܝܵܐ</l>
                    <l n="442">ܘܝܲܗ̄ܒܼ݂ ܠܒܲܪ ܢܵܒܼܵܟ ܥܸܣܪܵܐ ܨܪ̈ܘܵܢ ܡ̣ܢ ܬܿܟܼܣܝܼܬܹܗ ܀</l>
                    <l n="443">:ܗܵܪܟܵܐ ܒܓܸܠܝܵܐ ܗܘ̤ܵܐ ܣܘܼܥܪܵܢܵܐ ܘܠܵܐ ܗ̄ܘ̣ܵܐ ܒܐ̄ܪܵܙܵܐ</l>
                    <l n="444">ܕܓܸܠܝܵܢܵܐܝܼܬܼ ܫܩ݂ܲܠ ܝܘܿܪܲܒܼܥܵܡ ܥ̣ܣܪܵܐ ܨܪ̈ܵܘܵܢ ܀</l>
                    <l n="445">:ܒܓܸܠܝܵܐ ܟܠ̣ܵܐ ܗ̄ܘ̣ܵܐ ܐܵܦ ܐܹܠܝܼܵܐ ܫܡܲܝܵܐ ܘܐܲܪܥܵܐ</l>
                    <l n="446">ܘܲܒܼܣܘܼܥܪ̈ܵܢܹܐ ܬܲܚܡܹܗ ܠܐܵܐܲܪ ܡ̣ܢ ܡܲܪܕܿܝܼܬܹܗ ܀</l>
                    <l n="447">:ܒܓܸܠܝܵܐ ܩܲܒܸܿܠ ܐܘܼܟܼܠܵܐ ܓܲܠܝܵܐ ܡ̣ܢ ܦܘܼܩ ܥܘܼܪ̈ܒܹܐ</l>
                    <l n="448">ܘܲܒܼܗܲܕܵܡܹ̈ܐ ܡܲܢܲܥ ܘܲܡ̣ܛܵܐ ܠܘܵܬܼ ܨܵܪܦܵܝܬܵܐ ܀</l>
                    <l n="449">:ܒܛܸܠܝܵܐ ܐܲܣܓܿܝܼ ܩܲܡܚܵܐ ܘܡܸܫܚܵܐ ܒܹܝܬܼ ܐܲܪܡܲܠܬܵܐ</l>
                    <l n="450">ܘܲܚ̣ܝܐ ܘܐܲܚܝܼ ܐܲܝܟ ܨܸܒܼܝܵܢܵܐ ܕܗܵܘ̇ ܕܲܨܒܼܵܐ ܒܹܗ ܀</l>
                    <l n="451">:ܒܓܸܠܝܵܐ ܐܲܥܕܲܝܼ ܡܝܼܬܼܵܐ ܓܲܠܝܵܐ ܡ̣ܢ ܦܘܼܡ ܡ̇ܘܬܵܐ</l>
                    <l n="452">ܘܲܠܥܹܝܢ ܟܠܢܵܫ ܠܲܣܸܩ ܕܸܒܼܚܹ̈ܐ ܘܐܲܚܸܬܼ ܢܘܼܪܵܐ ܀</l>
                    <l n="453">ܓܘܼܫܡܵܢܵܐܝܼܬܼ ܫܡ݂ܲܥ ܒܲܪܬܼ ܩܵܠܵܐ ܘܲܚܙ̣ܵܐ ܚܸܙܘܵܐ ܀</l>
                    <l n="454">:ܒܥܲܝܢܹ̈ܐ ܕܦܲܓܼܪܵܐ ܚܙ̣ܵܐ ܗ̄ܘ̣ܵܐ ܙܵܘܥܵܐ ܘܢܘܼܪܵܐ ܘܪܘܼܚܵܐ</l>
                    <l n="455">ܒܵܗ̇ ܒܲܕܼ ܡܘܼܬܵܪܐ ܫܡ݂ܲܥ ܗ̄ܘ̣ܵܐ ܩܵܠܵܐ ܕܡܲܡܠܠܵܐ ܢܝܼܚܵܐ ܀</l>
                    <l n="456">:ܗܵܠܹܝܢ ܒܓܸܠܝܵܐ ܩܲܒܸܿܠ ܐܸܢܘܿܢ ܒܲܪ ܬܵܘܬܵܒܹ̈ܐ</l>
                    <l n="457">ܘܲܦܢ̣ܵܐ ܕܢܸܪܕܹܐ ܠܘܼܩܒܲܠ ܢܝܼܫܵܐ ܕܐܸܬܼܚܵܘܝܼ ܠܹܗ ܀</l>
                    <l n="458">:ܗܵܪܟܵܐ ܠܵܐ ܐ̄ܢܵܫ ܢܨܘܼܪ ܦܸܠ̈ܐܵܬܼܵܐ ܦܲܟܿܝܼ̈ܗܵܬܵܐ</l>
                    <l n="459">ܐܸܠܵܐ ܒܓܸܠܝܵܐ ܢܩܲܒܸܿܠ ܐܸܢܹܝܢ ܐܲܝܟ ܕܐܸܬܼܡܲܠܲܠ ܀</l>
                    <l n="460">:ܡܲܡܠܠܵܐ ܗ̄ܘ̣ ܗܵܢܵܐ ܓܲܠܝܵܐ ܘܕܲܟܼܝܵܐ ܕܠܵܐ ܬܲܚܦܝܼܬܼܵܐ</l>
                    <l n="461">ܘܠܲܝܬܿ ܒܹܗ ܕܘܼܡܝܵܐ ܕܚܸܠܡܲܝ̈ ܚܸܠܡܹ̈ܐ ܪܘܼܚܵܢܵܐܝܼܬܼ ܀</l>
                    <l n="462">:ܒܗܵܕܹܐ ܐܘܼܪܚܵܐ ܕܓܸܠܝܵܢ ܡܸܠܹ̈ܐ ܪܕܼܵܐ ܐܹܠܝܼܫܵܥ</l>
                    <l n="463">ܘܩܲܒܸܿܠ ܪܘܼܚܵܐ ܘܲܣܥ݂ܲܪ ܚܲܝܠܹ̈ܐ ܠܥܹܝܢ ܚܲܙܝܼ̈ܐ ܀</l>
                    <l n="464">:ܠܥܹܝܢ ܚܲܙܵܝܹ̈ܐ ܐܲܣܝܼ ܡܲܝ̈ܵܐ ܒܡܸܠܚܵܐ ܘܚܸܨܦܵܐ</l>
                    <l n="465">ܘܫܲܕܲܪ ܩܲܝܣܵܐ ܒܵܬܲܪ ܦܲܪܙܠܵܐ ܘܕܲܠܝܹܗ ܠܪܵܘܡ̇ܐ ܀</l>
                
                <pb ed="http://syriaca.org/bibl/1765" n="43"/>
                
                    <l n="466">:ܒܡܸܠܬܼܵܐ ܓܠܝܼܬܼܵܐ ܠܵܛ̣ ܠܲܛܠܵܝܹ̈ܐ ܕܨܲܚܝܘܼܗܝ ܡܲܓܵܢ</l>
                    <l n="467">ܘܢܦ݂ܲܩ ܕܸܒܵܝ̈ܐ ܘܦܲܪܸܬܼ ܐܸܢܘܿܢ ܕܠܵܐ ܚܵܘܣܵܢܵܐ ܀</l>
                    <l n="468">:ܕܠܵܐ ܬܲܚܦܝܼܬܼܵܐ ܝܲܗ̄ܒܼ ܠܵܗ̇ ܝܲܠܕܵܐ ܠܫܝܼܠܘܿܡ̇ܝܬܵܐ</l>
                    <l n="469">ܘܲܕܼܡ̣ܝܼܬܼ ܡܸܢܫܹܠܝ ܦܢ̣ܵܐ ܘܐܲܩܝܼܡܹܗ ܡ̣ܢ ܒܹܝܬܼ ܡܝܼ̈ܬܹܐ ܀</l>
                    <l n="470">:ܒܹܗ ܒܗܵܢ ܛܲܟܼܣܵܐ ܐܲܣܓܿܝܼ ܡܲܝܵܐ ܒܐܲܬܼܪܵܐ ܚܘܼܪܒܵܐ</l>
                    <l n="471">ܘܝܲܗ̄ܒܼ݂ ܬܘܼܪܣܵܝܵܐ ܠܡܲܠ̈ܟܹܿܐ ܬܠܵܬܼܵܐ ܕܲܨܪܝܼܟܼܝܼܢ ܗ̄ܘ̣ܵܘ ܀</l>
                    <l n="472">:ܘܒܼܵܗ̇ ܒܲܕܼܡܘܼܬܼܵܐ ܦܲܟܲܗ ܡܸܪܬܼܵܐ ܕܲܒܼܓܼܵܘ ܩܲܕܼܣܵܐ</l>
                    <l n="473">ܘܐܲܣܓܿܝܼ ܠܲܚܡܵܐ ܘܲܥܒܲܕܼ ܣܲܒܼܥܵܐ ܕܠܵܐ ܒܲܥܝܵܕܼܵܐ ܀</l>
                    <l n="474">:ܒܥܲܝܢܵܐ ܕܦܲܓܼܪܵܐ ܚܙ̣ܵܐ ܠܪ̈ܘܼܚܵܢܹܐ ܕܲܟܼܪܝܼܟܼܝܼܢ ܠܹܗ</l>
                    <l n="475">ܘܲܡ̣ܚܵܐ ܒܬܸܡܗܵܐ ܠܐܲܕܼܘܿܡܵܝܹ̈ܐ ܘܥܵܘܲܪ ܐܸܢܘܿܢ ܀</l>
                    <l n="476">:ܒܓܸܠܝܵܢ ܪܘܼܚܵܐ ܚ̣ܙܵܐ ܠܐܝܼܙܓܲܕܵܐ ܕܐܸܬܼ݂ܵܐ ܠܡܵܘܬܹܿܗ</l>
                    <l n="477">ܘܩܲܕܹܿܡ ܒܲܕܸܿܩ ܕܒܼܵܛܹ̇ܠ ܩܹܐܪܣܵܐ ܘܗܵܘܹ̇ܐ ܣܲܒܼܥܵܐ ܀</l>
                    <l n="478">:ܚܲܕܼ ܓܘܼܫܡܵܢܵܐ ܐܵܘܚܸܕܼ ܩܸܫܬܵܐ ܒܐܝܼܕܵܐ ܕܡܲܠܟܵܐ</l>
                    <l n="479">ܘܚܵܘܝܹܗ ܕܙܵܟܹ̇ܐ ܬܠܵܬܼ ܙܲܒܼ̈ܢܵܬܼܵܐ ܠܐܲܕܼܘܿܡ̇ܝܹ̈ܐ ܀</l>
                    <l n="480">:ܪܘܼܚܵܐ ܕܠܵܐ ܓܫܘܿܡ ܝܲܗ̣̄ܒܼ ܒܹܗ ܪܘܼܚܵܐ ܒܵܬܲܪ ܡܵܘܬܹܿܗ</l>
                    <l n="481">ܘܐܲܩܝܼܡ ܡܝܼܬܼܵܐ ܕܲܢܩܸܦ̣ ܡ̣ܢ ܫܹܠܝ ܠܲܫܪܲܕܿܘܼܕܹܗ ܀</l>
                    <l n="482">:ܗܵܘ̇ ܦܘܼܩܕܵܢܵܐ ܕܝܲܗ̄ܒܼ ܠܹܗ ܐܲܥܦܵܐ ܕܲܢܒܼܝܼܘܼܬܼܵܐ</l>
                    <l n="483">ܗܘ̤ ܣܥ݂ܲܪ ܒܐܝܼܕܼܵܘ̈ܗܝ ܙܢܲܝ̈ ܐܵܬܼ̈ܘܼܬܼܵܐ ܕܪ̈ܵܡܵܢ ܡܸܢܹܗ ܀</l>
                    <l n="484">:ܪܵܡܝܼܢ ܣܲܓܿܝܼ ܙܢܲܝ̈ ܓܸܠܝܵܢܹ̈ܐ ܕܩܲܒܸܿܠ ܟܹܐܢܵܐ</l>
                    <l n="485">ܘܡ̇ܟܵܐ ܗ̄ܝܼ ܣܲܓܿܝܼ ܡܚܝܼܠܘܼܬܼ ܐ̄ܢܵܫܵܐ ܡ̣ܢ ܕܐܲܝܟ ܗܵܠܹܝܢ ܀</l>
                    <l n="486">:ܠܗܵܢܵܐ ܫܘܼܒܼܚܵܐ ܚܙ̣ܵܐ ܐܹܫܲܥܝܵܐ ܒܓܼܵܘ ܒܹܝܬܼ ܩܘܼܕܫܵܐ</l>
                    <l n="487">ܘܚ݂ܲܫ ܘܐܸܬܿܬܿܢܲܝ ܥܲܠ ܕܵܘܝܘܼܬܼܵܐ ܕܲܟܼܝܵܢ ܐ̄ܢܵܫܵܐ ܀</l>
                    <l n="488">:ܘܵܝܠܝܼ ܠܕܵܘܝܵܐ ܐܸܡ݂ܲܪ ܟܹܐܢܵܐ ܩܕܼܵܡ ܓܸܠܝܵܢܵܐ</l>
                    <l n="489">ܕܛܲܡ̈ܐܵܢ ܣܸܦ̈ܘܵܬܼܝ ܘܲܛܡܲܐ ܥܲܡܵܐ ܕܒܹܝܬܼ ܐܲܒܼܵܗܲܝ̈ ܀</l>
                    <l n="490">:ܪܘܼܚܵܢܵܐܝܼܬܼ ܚ̣ܙܵܗ̇ ܠܲܚܙܵܬܵܐ ܕܐܸܬܚܵܘܝܲܬ̤ ܠܹܗ</l>
                    <l n="491">ܘܲܬܼܡ݂ܲܗ ܘܲܬܼܗܲܪ ܒܪܲܒܿܘܼܬܼ ܚܸܙܘܵܐ ܘܫܝܼܛܘܼܬܼ ܐ̄ܢܵܫܵܐ ܀</l>
                    <l n="492">:ܚܙܵܬܼܵܐ ܕܚܝܼܠܬܵܐ ܕܡܲܠܝܵܐ ܬܲܗܪܵܐ ܚܙ̣ܵܐ ܐܹܫܲܥܝܵܐ</l>
                    <l n="493">ܡܲܠܟܵܐ ܕܥܲܠ ܟܠ ܘܚܲܝ̈ܠܵܘܵܬܵܐ ܕܲܡܙܲܚܝܼܢ ܠܹܗ ܀</l>
                    <l n="494">:ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܲܬܼܪܘܿܢܘܿܣ ܕܐܲܠܵܗܘܼܬܼܵܐ</l>
                    <l n="495">ܘܠܵܐ ܕܲܣܪ̈ܵܦܹܐ ܒܫܸܡܥܵܐ ܩܵܒܸܿܠ ܩܘܼܕܵܫܲܝ̈ܗܘܿܢ ܀</l>
                    <l n="496">:ܚܸܙܘܵܐ ܗ̄ܘ̣ܵܐ ܓܹܝܪ ܠܵܐ ܓܘܼܫܡܵܢܵܐ ܕܲܚܙܵܐ ܒܗܵܘܢܵܐ</l>
                    <l n="497">ܘܫܸܡ ܐܲܠܵܗܵܐ ܨܝܼܪ ܗ̄ܘ̣ܵܐ ܒܓܼܵܘܹܗ ܘܠܵܘ ܐܲܠܵܗܵܐ ܀</l>
                    <l n="498">:ܠܵܘ ܐܲܠܵܗܵܐ ܝ̄ܬܸܒܼ ܐ̄ܢܵܫܵܐܝܼܬܼ ܒܓܼܵܘ ܩܘܼܕܼܫܵܐ</l>
                    <l n="499">ܘܠܵܘ ܠܪ̈ܘܼܚܵܢܹܐ ܐܝܼܬܼ ܗ̄ܘ̣ܵܐ ܓܸܦܹ̈ܐ ܐܲܝܟ ܦܵܪܲܚܬܼܵܐ ܀</l>
                    <l n="500">ܐܵܦܠܵܐ ܓܡܘܼܪܬܵܐ ܕܐܸܬܼܩܲܪܒܲܬ̤ ܠܹܗ ܠܵܐ ܗ̄ܘ̣ܵܬܼ ܓܡܘܼܪܬܵܐ: </l>
                
                <pb ed="http://syriaca.org/bibl/1765" n="44"/>
                
                    <l n="501">ܐܸܠܵܐ ܛܲܟܼܣܵܐ ܕܐ̄ܪܵܙ ܦܘܼܪܩܵܢܲܢ ܕܗܵܘܹ̇ܐ ܒܚܲܪܬܼܵܐ ܀</l>
                    <l n="502">:ܒܐ̄ܪܵܙ ܦܘܼܪܩܵܢܵܐ ܩܲܪܝܼܵܗ ܣܪܵܦܵܐ ܠܘܵܬܼ ܣܸܦ̈ܘܬܹܗ</l>
                    <l n="503">ܘܼܕܪܲܫ ܐܘܼܪܚܵܐ ܠܗܵܘ̇ ܚܘܼܣܵܝܵܐ ܕܟܼܠܗܘܿܢ ܥܲܡܡܹ̈ܐ ܀</l>
                    <l n="504">:ܒܟܼܠܒܿܬܼܵܐ ܐܲܚ̣ܕܵܗ̇ ܠܵܐ ܓܘܼܫܡܵܢܵܐ ܠܓܼܘܼܫܡܵܢܝܼܬܼܵܐ</l>
                    <l n="505">ܘܗܵܢܵ̇ܘ ܬܲܗܪܵܐ ܕܚܵܓܼ ܡ̣ܢ ܡܸܕܹܿܡ ܕܲܒܼܨܝܼܪ ܡܸܢܹܗ ܀</l>
                    <l n="506">:ܒܨܝܼܪܵܐ ܗ̄ܝܼ ܓܡܘܼܪܬܵܐ ܡ̣ܢ ܡܲܠܲܐܟܼܵܐ ܕܠܵܐ ܒܲܡܫܘܼܚܬܼܵܐ</l>
                    <l n="507">ܘܡ̇ܢܲܐ ܗ̄ܝܼ ܗܵܕܹܐ ܕܙܵܥ ܡܲܠܲܐܟܼܵܐ ܡ̣ܢ ܫܲܬܲܝܼܩܵܐ ܀</l>
                    <l n="508">:ܠܵܘ ܠܲܓܼܡܘܼܪܬܵܐ ܠܵܐ ܦܵܪܘܿܫܬܵܐ ܝܲܩܲܪ ܥܝܼܪܵܐ</l>
                    <l n="509">ܐܸܠܵܐ ܠܐ̄ܪܵܙܵܐ ܕܡܸܬܼܒܲܕܹܿܩ ܗ̄ܘ̣ܵܐ ܡ̣ܢ ܫܲܠܝܘܼܬܹܗ ܀</l>
                    <l n="510">:ܗܵܪܟܵܐ ܢܹܐܠܲܦ ܟܡܵܐ ܪܲܒܿ ܚܲܝܠܹܗ ܕܐ̄ܪܵܙ ܦܘܼܪܩܵܢܲܢ</l>
                    <l n="511">ܕܠܵܐ ܐܸܬܼܩܲܪܲܒܼ ܣܪܵܦܵܐ ܕܪܘܼܚܵܐ ܠܘܵܬܼ ܒܘܼܕܵܩܵܗ̇ ܀</l>
                    <l n="512">:ܗܵܪܟܵܐ ܢܸܒܼܗܲܬܼ ܚܘܼܬܼܪܵܐ ܣܲܟܼܠܵܐ ܕܝܗ̄ܘܼܕܼܵܝܘܼܬܼܵܐ</l>
                    <l n="513">ܕܩܵܪܹ̇ܝܢ ܒܣܸܦܪܹ̈ܐ ܘܠܵܐ ܡܸܬܼܒܲܝܢܝܼܢ ܒܣܘܼܟܵܠ ܣܸܦܪܹ̈ܐ ܀</l>
                    <l n="514">:ܒܒܸܗܬܿܬܼܵܐ ܢܩ̈ܘܼܡ̇ܢ ܐܵܦ ܣܝܼ̈ܥܵܬܼܵܐ ܕܗܲܪ̈ܛܝܼܩܹܐ</l>
                    <l n="515">ܕܠܵܐ ܝܵܗ̇ܒܿܝܼܢ ܠܹܗ ܠܦܲܓܼܪܹܗ ܕܡ̇ܪܲܢ ܕܢܸܗܘܹܐ ܦܲܓܼܪܵܐ ܀</l>
                    <l n="516">:ܕܝܼܥܵܐ ܟܹܐܢܵܐ ܢܚܲܝܸܒܼ ܐܸܢܘܿܢ ܠܲܟܼܪ̈ܘܿܡܬܼܵܢܹܐ</l>
                    <l n="517">ܕܛܵܝ̇ܫܝܼܢ ܣܲܥܪܵܐ ܕܚܲܫܲܝ̈ ܦܲܓܼܪܵܐ ܒܐܵܠܵܗܘܼܬܼܵܐ ܀</l>
                    <l n="518">:ܒܚܲܝܵܒܼܘܼܬܼܵܐ ܕܠܵܐ ܙܵܟܼܘܼܬܼܵܐ ܢܩܘܼܡܘܼܢ ܟܠܢܵܫ</l>
                    <l n="519">ܕܲܡܥܵܘܟܼܝܼܢ ܠܝܼ ܡ̣ܢ ܡܲܪܕܿܝܼܬܼܵܐ ܕܲܫܒܼܝܼܠ ܡܸܠܲܝ̈ ܀</l>
                    <l n="520">:ܒܲܫܒܼܝܼܠ ܚܸܙܘܹ̈ܐ ܐܲܠܵܗܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ</l>
                    <l n="521">ܘܗܵܐ ܡܣܲܟܹܿܐ ܐ̄ܢܵܐ ܕܐܲܚܝܼ ܪܸܥܝܵܢܝ ܒܒܼܘܼܕܵܩܲܝ̈ܗܘܿܢ ܀</l>
                    <l n="522">:ܡ̣ܢ ܒܲܪ ܐܵܡܘܿܨ ܨܹܝܕܼ ܒܲܪ ܒܹܪܝܼ ܚܸܙܩܲܬ̤ ܡܸܠܲܬܼܝ</l>
                    <l n="523">ܘܬܸܡܗܹ̇ܬܼ ܣܲܓܿܝܼ ܒܪܘܼܚ ܓܼܠܝܵܢܵܐ ܕܲܗܘ̤ܵܐ ܨܹܐܕܼܵܘܗܝ ܀</l>
                    <l n="524">:ܙܸܠ ܠܲܡ ܣܲܒܼ ܠܵܟ ܬܲܪܬܹܿܝܢ ܢܸܫܝܼ̈ܢ ܙܲܠܝܼ̈ܠܵܬܼܵܐ</l>
                    <l n="525">ܘܲܒܼܫܵܛܝܘܼܬܼܗܹܝܢ ܨܘܼܪ ܒܝܼ̈ܫܵܬܼܵܐ ܕܬܲܪܬܹܿܝܢ ܫܲܪ̈ܒܼܵܢ ܀</l>
                    <l n="526">:ܕܠܵܐ ܟܘܼܚܵܕܼܵܐ ܩܲܒܸܿܠ ܥܘܼܡܪܵܐ ܕܥܲܡ ܫܵܛ̈ܝܵܬܼܵܐ</l>
                    <l n="527">ܘܚܵܘܵܐ ܠܥܲܡܵܐ ܕܲܟܼܡܵܐ ܢܕܼܝܼܕܼܝܼܢ ܣܘܼܥܪ݁ܵܢܲܝܗܘܿܢ ܀</l>
                    <l n="528">:ܒܙܲܠܝܼ̈ܠܵܬܼܵܐ ܨܘܼܪ ܕܸܡ̈ܘܵܬܼܵܐ ܕܙܲܠܝܼܠܘܼܬܼܗܘܿܢ</l>
                    <l n="529">ܘܲܒܼܚܲܠܕܲܝ̈ܗܹܝܢ ܓܙܘܿܪ ܠܘܼܚܵܡܵܐ ܥܲܠ ܚܵܘ̈ܒܲܝܗܘܿܢ ܀</l>
                    <l n="530">:ܫܡܵܗܹ̈ܐ ܕܲܒܼܢܲܝ̈ܟ ܢܸܗܘܘܿܢ ܢܸܓܼܪܹ̈ܐ ܥܲܠ ܣܵܪ̈ܘܿܚܹܐ</l>
                    <l n="531">ܕܡܵܐ ܕܡܸܬܼܢܲܓܿܕܼܝܼܢ ܢܦܘܼܫܘܼܢ ܩܲܠܝܼܠ ܡ̣ܢ ܒܝܼ̈ܫܵܬܼܵܐ ܀</l>
                    <l n="532">ܒܢܸܫܲܝ̈ܟ ܘܲܒܼܢܲܝ̈ܟ ܢܲܓܸܿܕܼ ܐܸܢܘܿܢ ܠܡܲܠܝܲܝ̈ ܥܵܘܼܠܵܐ: </l>
                
                <pb ed="http://syriaca.org/bibl/1765" n="45"/>
                
                    <l n="533">ܘܐܵܘܕܲܥ ܐܸܢܘܿܢ ܕܐܝܼܬܼ ܟܹܐܢܘܼܬܼܵܐ ܘܐܝܼܬܼ ܫܘܼܒܼܩܵܢܵܐ ܀</l>
                    <l n="534">:ܗܵܢܵܘ̇ ܢܝܼܫܵܐ ܕܲܢܒܼܝܼܘܼܬܹܗ ܕܗܘܿܫܵܥ ܕܲܟܼܝܵܐ</l>
                    <l n="535">ܘܕܼܵܡܹ̇ܐ ܠܕܼܝܼܠܹܗ ܐܵܦ ܒܘܼܕܵܩܵܐ ܕܡܸܠܬܹܗ ܕܝܘܼܐܹܝܠ ܀</l>
                    <l n="536">:ܫܸܡܥܵܐ ܕܚܝܼܠܵܐ ܐܲܫܡܲܥ ܐܸܢܘܿܢ ܠܲܒܼܢܲܝ̈ ܥܲܡܹܗ</l>
                    <l n="537">ܘܐܲܬܼܡܲܗ ܐܸܢܘܿܢ ܒܲܙܢܲܝ̈ ܢܸܓܼ̈ܕܹܿܐ ܕܡܸܠܲܝ̈ ܦܘܼܡܹܗ ܀</l>
                    <l n="538">:ܫܡܲܥܘ ܩܲܫܝܼܫܹ̈ܐ ܘܙܘܼܥܘ ܥܵܡܘܿܪܹ̈ܝܗ̇ ܕܟܼܠܵܐ ܐܲܪܥܵܐ</l>
                    <l n="539">ܕܗܵܐ ܩܪܸܒܼ ܙܲܒܼܢܵܐ ܕܡܸܬܼܚܲܒܿܠܝܼܢ ܐ̄ܢܬܿܘܿܢ ܩܕܼܵܡ ܥܵܩܵܬܼ̈ܐ ܀</l>
                    <l n="540">:ܩܲܡܨܵܐ ܘܙܵܚܠܵܐ ܐܵܦ ܨܲܪܨܘܼܪܵܐ ܩܪ̣ܵܐ ܠܫܲܒܵܝܹ̈ܐ</l>
                    <l n="541">ܘܲܣܕ݂ܲܪ ܐܸܢܘܿܢ ܠܢܸ̈ܓܼܕܹܿܐ ܕܡܸܢܗܘܿܢ ܚܲܕܼ ܒܵܬܲܪ ܚܲܕܼ ܀</l>
                    <l n="542">:ܠܵܐ ܗ̄ܘ̣ܵܐ ܩܲܡܨܵܐ ܚܙ̣ܵܐ ܚܲܙܵܝܵܐ ܕܲܣܬܼܝܼܪ̈ܵܬܼܵܐ</l>
                    <l n="543">ܐܸܠܵܐ ܚܘܼܪܒܵܐ ܕܐܵܬܼܘܿܪ̈ܝܹܐ ܘܲܕܼܒܼܵܒܼܠܵܝܹ̈ܐ ܀</l>
                    <l n="544">:ܠܐܵܬܼܘܿܪ̈ܵܝܹܐ ܟܲܢܝܼ ܩܲܡܨܵܐ ܘܙܵܚܠܵܐ ܕܪܵܫܹ̇ܦ</l>
                    <l n="545">ܘܲܠܒܼܵܒܼܠܵܝܹ̈ܐ ܩܪ̣ܵܐ ܨܲܪܨܘܼܪܵܐ ܕܡ̇ܚܹ̇ܐ ܘܡ̇ܘܒܸܿܫ ܀</l>
                    <l n="546">:ܗܵܢܵܘ̇ ܚܲܝܠܵܐ ܕܡܸܠܬܹܗ ܕܡܸܠܬܹܗ ܕܝܘܼܐܹܝܠ ܟܵܪܘܿܙ ܪܘܼܚܵܐ</l>
                    <l n="547">ܘܥܲܡ ܠܘܼܚܵܡܵܘ̈ܗܝ ܚܠܝܼܛ ܒܲܟܼܝܵܢܵܐ ܕܝܘܿܡ ܦܘܼܢܵܝܵܐ ܀</l>
                    <l n="548">:ܠܢܝܼܫܵܐ ܕܝܼܠܹܗ ܚ̣ܢܵܐ ܐܵܦ ܥܵܡܘܿܣ ܪܵܥܝܵܐ ܕܥܵܢ̈ܵܐ</l>
                    <l n="549">ܘܐܲܪܝܼܡ ܩܵܠܹܗ ܘܢܲܓܸܕܼ ܐܲܟܼܚ̄ܕܼ ܥܲܡܵܐ ܘܥܲܡܡܹ̈ܐ ܀</l>
                    <l n="550">:ܒܚܲܕܼ ܠܘܼܚܵܡܵܐ ܚ̣ܒܲܫ ܚܲܙܵܝܵܐ ܥܲܡܵܐ ܘܥܲܡܡܹ̈ܐ</l>
                    <l n="551">ܘܐܲܠܸܦ ܐܸܢܘܿܢ ܕܫܵܠ̇ܡܵܐ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܀</l>
                    <l n="552">:ܐܵܦ ܥܘܿܒܲܕܿܝܵܐ ܒܩܵܠ ܠܘܼܚܵܡܵܐ ܫܲܪܲܪ ܡܸܠܵܘ̈ܗܝ</l>
                    <l n="553">ܘܡܲܟܿܟܹܗ ܠܚܘܼܬܼܪܵܐ ܕܐܲܕܼܘܿܡܝܹ̈ܐ ܒܲܓܼܙܪ ܕܝܼܢܹܗ ܀</l>
                    <l n="554">:ܝܵܘܢܵܢ ܫܲܡܸܫ ܬܲܪܬܹܿܝܢ ܒܲܚܕܼܵܐ ܒܲܢܒܼܝܼܘܼܬܹܗ</l>
                    <l n="555">ܗܦܘܼܟܼܝܵܐ ܕܢܝܼܢܘܹܐ ܘܲܬܼܝܵܒܼܘܼܬܼܵܐ ܕܟܼܠܗܘܿܢ ܥܲܡܡܹ̈ܐ ܀</l>
                    <l n="556">ܦܘܼܢܵܝ ܥܲܡܡܹ̈ܐ ܚܙ̣ܵܐ ܒܲܪ ܡܲܬܲܝ ܒܢܓܼ̈ܕܹܿܐ ܕܢܝܼܢܘܹܐ: </l>
                
                <pb ed="http://syriaca.org/bibl/1765" n="46"/>
                
                    <l n="557">ܘܙ̣ܵܥ ܘܐܸܬܼܒܲܠܗܝܼ ܕܥܵܐ̇ܠܝܼܢ ܥܲܡܡܹ̈ܐ ܘܢܵܦܹ̇ܩ ܥܲܡܵܐ ܀</l>
                    <l n="558">:ܥܪܘܼܩܝܵܐ ܪܗܝܼܒܼܵܐ ܐܲܪܡܝܼ ܠܢܲܦܫܹܗ ܒܲܪ ܥܸܒܼܪ̈ܵܝܹܐ</l>
                    <l n="559">ܕܠܵܐ ܢܸܬܼܟܲܢܸܐ ܢܒܼܝܼܵܐ ܕܡܲܟܼܪܸܙ ܢܘܼܟܼܪܵܝܘܼܬܼܵܐ ܀</l>
                    <l n="560">:ܪܘܼܚܵܐ ܕܐܵܐܲܪ ܫܲܕܲܪ ܪܘܼܚܵܐ ܥܲܠ ܥܵܪܘܿܩܵܐ</l>
                    <l n="561">ܘܨܵܕܹܗ ܒܚܲܡܪܵܐ ܘܐܲܥܸܠ ܚܲܒܫܹܗ ܒܟܲܪܣܵܐ ܕܢܘܼܢܵܐ ܀</l>
                    <l n="562">:ܒܣܘܼܛܡܹ̈ܐ ܕܒܸܣܪܵܐ ܐܲܣܪܹ̣̰݂ܗ ܡ̇ܪܹܗ ܠܥܲܒܼܕܵܐ ܪܗܝܼܒܼܵܐ</l>
                    <l n="563">ܕܠܵܐ ܢܸܬܼܝܲܠܲܦ ܠܡܸܣܢܵܐ ܫܲܝܢܵܐ ܕܲܒܼܢܲܝ̈ܢܵܫܵܐ ܀</l>
                    <l n="564">:ܠܫܲܝܢܵܐ ܕܐ̄ܢܵܫܵܐ ܩܪ̣ܵܝܗܝ ܓܸܠܝܵܢܵܐ ܐܲܠܵܗܵܝܵܐ</l>
                    <l n="565">ܘܲܕܼܠܵܐ ܐܸܙܲܠ ܩܲܒܼ݂ܪܹܗ ܒܢܘܼܢܵܐ ܘܢܲܚܡܹܗ ܒܐ̄ܪܵܙܵܐ ܀</l>
                    <l n="566">:ܐ̄ܪܵܙܵܐ ܗ̄ܘ̣ܵܬ ܓܹܝܪ ܗܵܝ̇ ܡܲܚܲܬܿܬܵܐ ܕܲܠܓܼܵܘ ܝܲܡܵܐ</l>
                    <l n="567">ܕܗܵܘ̇ ܦܘܼܪܩܵܢܵܐ ܕܗܵܘܹ̇ܐ ܒܚܲܪܬܼܵܐ ܠܟܼܠܗܘܿܢ ܥܲܡܡܹ̈ܐ ܀</l>
                    <l n="568">:ܒܐ̄ܪܵܙ ܦܘܼܪܩܵܢܵܐ ܕܡ̇ܘܬܹܿܗ ܕܡ̇ܪܲܢ ܡ̣ܝܼܬܼ ܒܲܪ ܡܲܬܿܝ</l>
                    <l n="569">ܘܲܒܼܦܘܼܢܵܝܵܐ ܕܐܵܬܼܘܿܪ̈ܵܝܹܐ ܚܲܝܹ̈ܐ ܕܟܼܠ ܐ̄ܢܵܫ ܀</l>
                    <l n="570">:ܠܟܼܠܹܗ ܟܝܵܢܵܐ ܐܲܦܢܝܼ ܝܵܘܢܵܢ ܒܝܲܕܼ ܢܝܼܢܘܸܝܹ̈ܐ</l>
                    <l n="571">ܘܲܕܼܪܲܫ̣ ܐܘܼܪܚܵܐ ܠܟܼܵܪܘܿܙܘܬܼܵܐ ܕܲܠܒܹܝܬܼ ܥܲܡܡܹ̈ܐ ܀</l>
                    <l n="572">:ܡܫܲܓܼܢܲܝ ܗܵܟܹܝܠ ܛܲܟܼܣܵܐ ܕܡܸܠܬܹܗ ܡ̣ܢ ܕܲܢܒܼܝܹ̈ܐ</l>
                    <l n="573">ܒܲܕܼܠܵܐ ܫܵܘܬܸܿܦ ܠܲܒܼܢܲܝ̈ ܥܲܡܹܗ ܒܲܢܒܼܝܼܘܼܬܹܗ ܀</l>
                    <l n="574">:ܡܝܼܟܵܪܐ ܒܐܘܼܪܚܵܐ ܕܲܟܼܢܵܘܵܬܹ̈ܗ ܗܘ̤ܵܬܼ ܡܲܪܕܿܝܼܬܹܗ</l>
                    <l n="575">ܘܗܵܘ̇ ܬܘܼܪܓܵܡܵܐ ܕܬܲܪܓܸܿܡ ܥܵܡܘܿܣ ܬܲܪܓܸܿܡ ܐܵܦ ܗܘ̤ ܀</l>
                    <l n="576">:ܩܵܠܹ̈ܐ ܕܚܝܼܠܹ̈ܐ ܐܲܫܡܲܥ ܐܵܦ ܗܘ̤ ܠܲܒܼܢܲܝ̈ ܥܲܡܹܗ</l>
                    <l n="577">ܘܕܲܪܸܫ ܐܸܢܘܿܢ ܒܫܸܡܥܵܐ ܕܫܸܒܼܝܵܐ ܘܲܕܼܦܘܼܢܵܝܵܐ ܀</l>
                    <l n="578">:ܪܘܼܚܵܢܵܝܐ ܗ̄ܘ̣ܵܐ ܙܢܵܐ ܕܓܸܠܝܵܢܹܗ ܕܢܵܘܣܵܐ ܕܪܘܼܚܵܐ</l>
                    <l n="579">ܘܲܒܼܪܘܼܚ ܒܲܕܹܿܩ ܕܐܵܬܹ̇ܐ ܡܫܝܼܚܵܐ ܘܦܵܪܹܩ ܥܲܡܡܹ̈ܐ܀</l>
                    <l n="580">:ܢܵܚܘܿܡ ܒܲܕܹܿܩ ܥܲܠ ܡܲܦܘܼܠܬܵܐ ܕܐܵܬܼܘܿܪ̈ܵܝܹܐ</l>
                    <l n="581">ܘܡ̇ܐ ܕܡܸܬܼܡܲܟܿܟܼܝܼܢ ܢܵܐ̇ܲܚ ܥܲܡܵܐ ܡ̣ܢ ܫܘܼܥܒܵܕܼܵܐ ܀</l>
                    <l n="582">:ܠܚܲܒܼܩܘܿܩ ܫܲܓܼܪܹܗ ܛܢܵܢܵܐ ܟܹܐܢܵܐ ܥܲܠ ܥܵܘܵܠܹ̈ܐ</l>
                    <l n="583">ܘܗܲܝܡܸܢ ܘܐܲܫܲܪ ܕܗܵܘܝܵܐ ܬܒܲܥܬܼܵܐ ܠܛܲܢܵܘܼܬܹܗ ܀</l>
                
                <pb ed="http://syriaca.org/bibl/1765" n="47"/>
                
                    <l n="584">:ܨܦܲܢܝܵܐ ܚܲܬܸ ܢܸܓܼ̈ܕܹܿܐ ܕܚܲܒܼܪ̈ܵܘܗܝ ܒܫܸܒܼܝܵܐ ܕܥܲܡܹܗ</l>
                    <l n="585">ܘܲܦܢ̣ܵܐ ܘܒܲܕܹܿܩ ܕܒܼܵܛܹܠ̇ ܢܝܼܪܵܐ ܕܡܲܠܟܿܘܼܬܼ ܒܵܒܹܠ ܀</l>
                    <l n="586">:ܚܲܓܿܝܼ ܚܲܦܸܛ ܥܲܠ ܒܸܢܝܵܢܵܐ ܕܗܲܝܟܲܠ ܩܘܼܕܫܵܐ</l>
                    <l n="587">ܘܚܵܘܝܼ ܠܥܲܡܵܐ ܥܲܠ̣ ܡܹܐܬܼܝܼܬܼܵܐ ܕܐܸܣܩܘܿܬܼܵܝܹ̈ܐ ܀</l>
                    <l n="588">:ܙܟܲܪܝܵܐ ܪܵܡܝܼܢ ܙܢܲܝ̈ ܓܸܠܝܵܢܹ̈ܐ ܕܲܢܒܼܝܼܘܼܬܹܗ</l>
                    <l n="589">ܘܲܫܒܼܝܼܚ ܝܘܼܩܢܵܐ ܕܚܸܙܘܹ̈ܐ ܕܚܝܼܠܹ̈ܐ ܕܲܚ̣ܙܵܐ ܒܗܵܘܢܹܗ ܀</l>
                    <l n="590">:ܒܗܵܘܢܹܗ ܚܵܘܝܹܗ ܪ̈ܘܼܚܵܢܝܵܬܼܵܐ ܪܘܼܚܵܐ ܕܲܓܼܒܼܵܝܗܝ</l>
                    <l n="591">ܘܒܼܪܸܥܝܵܢܹܗ ܨܵܪ ܕܸܡ̈ܘܵܬܼܵܐ ܕܠܵܐ ܪܘܼܟܵܒܼܵܐ ܀</l>
                    <l n="592">:ܪܘܼܚܵܢܵܐܝܼܬܼ ܚ̣ܙܵܐ ܡܲܪ̈ܟܿܒܼܵܬܼܵܐ ܘܪ̈ܲܟܵܒܲܝܗܹܝܢ</l>
                    <l n="593">ܕܡܸܫܬܲܕܿܪ̈ܲܢ ܗ̣̄ܘܲܝ̈ ܠܐܲܒܼܕܵܢ ܥܲܡܡܹ̈ܐ ܕܡܲܟܸܿܟܼܘ ܥܲܡܵܐ ܀</l>
                    <l n="594">:ܒܪܘܼܚ ܐܸܬܼܒܲܩܝܼ ܐܵܦ ܒܲܡܢܵܪܬܵܐ ܕܪܘܼܚ ܛܲܝܒܿܘܼܬܼܵܐ</l>
                    <l n="595">ܘܲܕܼܠܵܐ ܒܪ̈ܓܼܫܹܐ ܚܵܝ̣ܪ ܒܲܫܪ̈ܓܹܐ ܕܲܠܥܸܠ ܡܸܢܵܗ̇ ܀</l>
                    <l n="596">:ܟܲܗܝܼܢܘܼܬܹܗ ܕܥܲܡܵܐ ܒܲܕܲܩ ܒܲܙ̈ܢܲܝ ܚܸܙܘܵܘ̈ܗܝ</l>
                    <l n="597">ܕܡܸܬܼܦܲܢܝܵܐ ܠܗܘܿܢ ܪܹܫܵܢܘܼܬܼܵܐ ܕܡܵܠ̈ܟܹܿܐ ܘܟܼܵܗܢܹ̈ܐ ܀</l>
                    <l n="598">:ܒܲܬܼܪܹܝܢ ܙܝ̈ܬܿܝܼܢ ܡ̣ܬܲܠ ܟܵܗܢܘܼܬܼܵܐ ܐܵܦ ܡܲܠܟܿܘܼܬܼܵܐ</l>
                    <l n="599">ܘܲܚ̣ܙܲܐ ܕܩܵܝ̇ܡܝܼܢ ܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀</l>
                    <l n="600">:ܒܫܸܡ ܣܘܼܥܪ̈ܵܢܹܐ ܟܲܢܝܼ ܐܸܢܘܿܢ ܠܲܫܡܵܗܲܝ̈ܗܘܿܢ</l>
                    <l n="601">ܠܚܲܕܼ ܒܲܣܝ̣ܡܵܐ ܘܲܐ̄ܝܪܹܝܢ ܚܲܒܼܠܵܐ ܕܡܲܚܵܪܘܼܬܼܵܐ ܀</l>
                    <l n="602">:ܒܡܲܓܼܠܵܐ ܨܵܪܹܗ ܠܲܓܼܙܵܪ ܕܝܼܢܵܐ ܕܥܲܠ ܟܠ ܥܲܡܡܹ̈ܐ</l>
                    <l n="603">ܘܲܒܼܩܲܪ̈ܢܵܬܼܵܐ ܙܢܲܝ̈ ܒܘܼܛܵܠܵܐ ܕܪܹܫܵܢܘܼܬܼܵܐ ܀</l>
                    <l n="604">:ܪܘܼܚܵܢܵܐܝܼܬܼ ܨܵܪ ܟܠ ܡܸܕܹܿܡ ܢܒܼܝܼܵܐ ܕܪܘܼܚܵܐ</l>
                    <l n="605">:ܘܩܲܕܹܿܡ ܒܲܕܹܿܩ ܐܵܦ ܗܘ̤ ܩܹܐܪܣܵܐ ܕܲܒܼܢܲܝ̈ ܝܵܘܵܢ</l>
                    <l n="606">:ܗܵܢܵܘ̇ ܢܝܼܫܵܐ ܕܪܘܼܚ ܓܸܠܝܵܢܹ̈ܐ ܕܲܢܒܼܝܼܘܼܬܼܵܐ</l>
                    <l n="607">ܘܠܹܗ ܠܗܵܢ ܢܝܼܫܵܐ ܚܢ̣ܵܐ ܡܲܠܲܐܟܼܝܼ ܡܚܲܬܸܿܡ ܐ̄ܪ̈ܵܙܹܐ ܀</l>
                    <l n="608">:ܒܲܕܼܡܘܼܬܼ ܛܲܒܼܥܵܐ ܗܘ̤ܵܘ ܦܸܬܼܓܼܵܡܵܘܗܝ ܕܡܲܠܐܟ ܪܘܼܚܵܐ</l>
                    <l n="609">ܘܚܲܬܲܡ ܡܸܠܹ̈ܐ ܕܲܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ ܀</l>
                
                <pb ed="http://syriaca.org/bibl/1765" n="48"/>
                
                    <l n="610">:ܪܘܼܚܵܐ ܚܵܘܝܹܗ ܥܲܠ ܡܹܐܬܼܚ̣ܬܹܗ ܕܐܲܢܛܝܼܟܼܪܝܼܣܛܘܿܣ</l>
                    <l n="611">ܕܐܲܝܟܲܢ ܐܵܬܹ̇ܐ ܒܲܪ ܬܵܘܬܵܒܹ̈ܐ ܘܲܡܫܲܠܹܐ ܠܹܗ ܀</l>
                    <l n="612">:ܩܹܐܪ̈ܣܹܐ ܩ̈ܫܲܝܵܐ ܕܕܲܝܘܹ̈ܐ ܟܬܝܼܫܹ̈ܐ ܡܫܲܠܹܐ ܢܒܼܝܼܵܐ</l>
                    <l n="613">ܘܲܡܦܲܪܣܸܐ ܠܵܗ̇ ܠܗܵܝ̇ ܛܵܥܝܘܼܬܼܵܐ ܠܥܹܝܢ ܚܲܙܵܝܹ̈ܐ ܀</l>
                    <l n="614">:ܒܗܵܕܹܐ ܬܸܢܘܲܝ ܢܲܛܪܹܗ ܡ̇ܟܹ̇ܐ ܒܪܝܼܬܼܵܐ</l>
                    <l n="615">ܕܲܢܚܵܘܹܐ ܒܹܗ ܚܹܝܠ ܪܲܒܿܘܼܬܹܗ ܠܥܵܠܡܹ̈ܐ ܕܬܵܬܹ̇ܝܢ ܀</l>
                    <l n="616">:ܚܹܝܠ ܪܲܒܿܘܼܬܹܗ ܓܠ̣ܵܐ ܠܲܢܒܼܝܼܵܘ̈ܗܝ ܡ̇ܪܹܐ ܢܒܼܝܼ̈ܐ</l>
                    <l n="617">ܘܐܲܠܸܦ ܐܸܢܘܿܢ ܕܲܒܼܝܲܕܼ ܐ̄ܢܵܫܵܐ ܢܚܲܟܹܿܡ ܐܸܢܘܿܢ ܀</l>
                    <l n="618">:ܒܝܲܕܼ ܐܹܪܲܡܝܵܐ ܚܲܟܿܡܹܗ ܠܥܵܠܡܵܐ ܒܲܥܪܝܼܪܵܐ</l>
                    <l n="619">ܘܐܲܝܟ ܕܲܠܢܝܼܪܵܐ ܟܲܕܼܢܹܗ ܒܢܝܼܪܵܐ ܕܡܸܠܲܝ̈ ܦܘܼܡܹܗ ܀</l>
                    <l n="620">:ܢܝܼܪܵܐ ܕܩܲܝܣܵܐ ܐܲܪܡܝܼ ܒܨܵܘܪܹܗ ܒܲܪ ܚܹܝܠܲܩܝܵܐ</l>
                    <l n="621">ܘܫܲܪܝܼ ܦܵܠܲܚ ܪܸܥܝܵܢ ܐ̄ܢܵܫܵܐ ܒܩܵܠ ܦܸܬܼܓܼܵܡܵܘ̈ܗܝ ܀</l>
                    <l n="622">:ܗܵܢܵ̇ܘ ܢܝܼܫܵܐ ܕܦܲܠܵܚܘܼܬܹܗ ܕܦܵ݁ܠܚܵܐ ܚܝܼܨܵܐ</l>
                    <l n="623">ܡܸܠܹ̈ܐ ܕܪܘܼܚܵܐ ܕܲܡܬܲܪܓܸܿܡ ܗ̄ܘ̣ܵܐ ܒܐܸܕܲܢܝ̈ ܥܲܡܵܐ ܀</l>
                    <l n="624">:ܐܵܦ ܒܲܪ ܒܿܘܿܙܝܼ ܗܵܕܹܐ ܓ̣ܒܼܵܐ ܠܹܗ ܒܹܝܬܼ ܒܵܒܼܵܠܵܝܹ̈ܐ</l>
                    <l n="625">ܕܢܸܦܠܘܿܚ ܐ̄ܢܵܫܵܐ ܒܩܵܠ ܓܸܠܝܵܢܹ̈ܐ ܐܲܠܵܗܵܝܹ̈ܐ ܀</l>
                    <l n="626">:ܒܒܼܵܒܹܠ ܩܲܒܸܿܠ ܪܘܼܚ ܓܸܠܝܵܢܵܐ ܒܲܪ ܓܵܠܘܼܬܵܐ</l>
                    <l n="627">ܐܲܝܟܵܐ ܕܲܣܒ݂ܲܪܘ ܥܲܡܵܐ ܘܥܲܡܡܹ̈ܐ ܕܠܲܝܬܿ ܐܲܠܵܗܵܐ ܀</l>
                    <l n="628">:ܙܲܢܝ̈ ܡܲܪܟܲܒܼܬܼܵܐ ܚܵܘܝܹܗ ܪܸܡܙܵܐ ܐܲܠܵܗܵܐ</l>
                    <l n="629">ܕܲܟܼܕܼܝܼܢ ܗ̄ܘ̣ܵܐ ܒܵܗ̇ ܥܵܠܵܡܵܐ ܟܠܹܗ ܡܠܝܼ̈ܠܹܐ ܘܚܲܪ̈ܫܹܐ ܀</l>
                    <l n="630">:ܟܠܝܼ̈ܠܹܐ ܘܚܲܪ̈ܫܹܐ ܚܙ̣ܵܐ ܕܲܟܼܕܝܼܢܝܼܢ ܬܚܹܝܬܼ ܒܵܪܘܿܝܵܐ</l>
                    <l n="631">ܘܗܘ̤ ܒܵܪܘܿܝܵܐ ܟܲܕܼ ܡܸܙܕܲܝܲܚ ܠܥܸܠ ܡ̣ܢ ܟܠܵܐ ܀</l>
                    <l n="632">:ܠܵܘ ܡܲܪܟܲܒܼܬܼܵܐ ܗ̄ܝܼ ܗܵܝ̇ ܡܲܪܟܲܒܼܬܼܵܐ ܕܲܚܙ̣ܵܐ ܢܒܝܼܵܐ</l>
                    <l n="633">ܘܠܵܘ ܓܘܼܫܡܵܢܵܐ ܗ̄ܘ̣ ܪܲܗܛܵܐ ܕܓܼܝܼܓܼܠܹ̈ܐ ܕܲܠܬܿܚܬܿ ܡܸܢܵܗ̇ ܀</l>
                    <l n="634">:ܠܵܐ ܗ̤ܘܲܝ̈ ܓܝܼܓܼܠܹ̈ܐ ܕܲܗ̤ܘܲܝ ܪ̈ܗܛܵܢ ܒܲܪ ܒܸܣܬܿܪܵܐܝܼܬܼ</l>
                    <l n="635">ܘܠܵܘ ܚܲܝ̈ܘܵܬܼܵܐ ܕܩܲܢ̈ܝܵܢ ܝܘܼܩܢܵܐ ܕܐܲܪܒܲܥ ܐܲܦܝܼ̈ܢ ܀</l>
                    <l n="636">:ܪܘܼܚܵܐ ܪܲܟܼܒܼܵܗ̇ ܗܵܝ̇ ܡܲܪܟܲܒܼܬܼܵܐ ܠܵܐ ܡܪܲܟܲܒܼܬܵܐ</l>
                    <l n="637">ܘܪܘܼܚܵܢܵܐܝܼܬܼ ܚܙ̣ܵܗ̇ ܚܲܙܩܝܼܐܹܝܠ ܡܗܝܼܪ ܚܲܙܵܝܹ̈ܐ ܀</l>
                    <l n="638">:ܠܝܼܣܲܪ̈ܠܵܝܹܐ ܘܲܠܒܵܒܼܠܵܝܹ̈ܐ ܪܫ̣ܵܐ ܒܲܚܙܵܬܹܗ</l>
                    <l n="639">ܕܲܪܢܵܘ̣ ܕܠܲܝܬܵܘܗܝ ܐܲܠܵܗ ܟܠܵܐ ܒܟܼܠ ܐܲܬܼܪ̈ܵܘܵܢ ܀</l>
                    <l n="640">ܠܗܵܝ̇ ܡܲܪܢܝܼܬܼܵܐ ܘܡܸܠܬܼܵܐ ܩܲܦܲܚ ܒܗܵܢܵܐ ܚܸܙܘܵܐ: </l>
                
                <pb ed="http://syriaca.org/bibl/1765" n="49"/>
                
                    <l n="641">ܕܢܵܘܕܲܥ ܕܐܝܼܬܼܵܘܗܝ ܥܲܠ ܟܠ ܘܲܒܼܟܼܠ ܘܲܠܒܲܪ ܡ̣ܢ ܟܠ ܀</l>
                    <l n="642">:ܒܗܵܕܹܐ ܬܸܢܘܲܝ ܨܵܪ̣ ܕܸܡ̈ܘܵܬܼܵܐ ܕܠܵܐ ܕܸܡ̈ܘܵܬܼܵܐ</l>
                    <l n="643">ܘܐܲܠܦܹܐ ܠܥܲܒܼܕܹܿܗ ܕܲܢܨܘܼܪ ܐܸܢܹܝܢ ܒܬܸܢܝܵܐ ܕܡܸܠܵܘ̈ܗܝ ܀</l>
                    <l n="644">:ܐܘܼ ܡ̇ܢܘܼܬܼܵܐ ܐܲܠܵܗܵܝܵܬܵܐ ܚ̣̄ܠܸܦ ܒܲܪ ܒܘܿܙܝܼ</l>
                    <l n="645">ܘܫܲܪܝܼ ܕܲܢܨܘܼܪ ܫܪܵܪ ܓܸܠܝܵܢܵܘ̈ܗܝ ܩܕܼܵܡ ܚܲܙܝܹ̈ܐ ܀</l>
                    <l n="646">:ܠܟܼܠܹܗ ܥܲܡܵܐ ܚܵܟܝܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ</l>
                    <l n="647">ܘܣܲܗܸܕܼ ܐܸܢܘܿܢ ܕܠܵܐ ܢܸܬܼܦܲܠܓܼܘܼܢ ܥܲܠ ܡ̇ܐ ܕܲܫܡ݂ܲܥܘ ܀</l>
                    <l n="648">:ܫܸܡܥܵܐ ܕܗܵܠܹܝܢ ܐܲܫܡܲܥ ܐܸܢܘܿܢ ܐܵܦ ܕܵܢܝܼܐܹܝܠ</l>
                    <l n="649">ܘܦܲܫܸܩ ܠܚܸܠܡܹ̈ܐ ܘܐܲܟܸܿܣ ܠܡܲܠ̈ܟܹܿܐ ܥܲܠ ܐܲܦܲܝ̈ܗܘܿܢ ܀</l>
                    <l n="650">:ܒܚܸܠܡܹ̈ܐ ܐܲܠܦܹܗ ܪܘܼܚܵܢܵܝܵܐ ܙܢܲܝ̈ ܟܲܣ̈ܝܵܬܼܵܐ</l>
                    <l n="651">ܘܟܲܕܼ ܚܸܠܡܹ̈ܐ ܗ̄ܘ̣ܵܘ ܫܲܡܸܫܘ ܛܲܟܼܣܵܐ ܕܲܢܒܼܝܼܘܼܬܼܵܐ ܀</l>
                    <l n="652">:ܒܥܲܝܢܵܐ ܕܪܘܼܚܵܐ ܕܲܢܒܼܝܼܘܼܬܼܵܐ ܚܙ̣ܵܐ ܟܠ ܡܸܕܹܿܡ</l>
                    <l n="653">ܘܠܲܝܬܿ ܠܹܗ ܡܸܕܹܿܡ ܕܠܵܘ ܡ̇ܢ ܪܘܼܚܵܐ ܗܘ̤ܵܐ ܒܘܼܕܵܩܹܗ ܀</l>
                    <l n="654">:ܪܘܼܚܵܐ ܚܵܘܝܹܗ ܠܡܸܦܪܲܫ ܚܸܠܡܹ̈ܐ ܕܨܲܠܡܵܐ ܪܲܒܵܐ</l>
                    <l n="655">ܘܲܒܼܒܼܘܼܕܵܩܹܗ ܒܵܒܼܠܵܝܹ̈ܐ ܘܲܣܓܸܕܼܘ ܩܘܕܼܡ̇ܘܗܝ ܀</l>
                    <l n="656">:ܒܪܘܼܚܵܐ ܓܠ̣ܵܐ ܠܹܗ ܠܡܲܠܟܵܐ ܛܪܘܼܢܵܐ ܥܲܠ ܡܘܼܟܵܟܹܗ</l>
                    <l n="657">ܘܲܦܢ̣ܵܐ ܘܚܲܟܼܡܹܗ ܕܡ̇ܐ ܕܡܸܬܼܡܲܟܲܟ ܬܘܼܒܼ ܡܸܬܼܪܲܡܪܲܡ ܀</l>
                    <l n="658">:ܒܹܗܘ̤ ܒܪܘܼܚܵܐ ܚ̣ܙܵܐ ܠܲܫܪܵܝܵܐ ܕܡܲܠܟܿܘܼܬܼ ܒܵܒܹܠ</l>
                    <l n="659">ܟܵܬܼ̇̄ܒܵܐ ܠܹܗ ܐܝܼܕܵܪܐ ܕܪܘܼܚܵܐ ܠܵܐ ܡܓܲܫܲܡܬܵܐ ܀</l>
                    <l n="660">:ܗܘ̤ܝܘܼ ܪܘܼܚܵܐ ܕܚܵܘܝܹܗ ܚܸܙܘܵܐ ܕܪܲܒܼ ܡ̣ܢ ܚܸܙܘܹ̈ܐ</l>
                    <l n="661">ܕܲܡܣܲܝܸܟ ܗ̄ܘ̣ܵܐ ܥܵܠܡܵܐ ܟܠܹܗ ܠܓܼܵܘ ܡ̣ܢ ܣܵܟܹܘ ܀</l>
                    <l n="662">:ܒܝܲܡܵܐ ܪܲܒܵܐ ܡܵܬ̣ܠܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ</l>
                    <l n="663">ܘܐܲܪܒܲܥ ܪ̈ܘܼܚܹܐ ܫܡܲܝܵܢ̈ܝܵܬܼܵܐ ܠܥܸܠ ܡ̣ܢ ܚܲܨܲܚ ܀</l>
                    <l n="664">:ܐܲܪܒܲܥ ܚܲܝ̈ܘܵܢ ܚܙ̣ܵܐ ܟܲܕܼ ܣܵܠ̈ܩܵܢ ܡܸܢܹܗ ܕܚܲܡܵܐ</l>
                    <l n="665">ܘܲܡܫܲܓܼܢܲܝ ܗ̄ܘ̣ܵܐ ܚܸܙܘܵܐ ܕܟܼܠܗܹܝܢ ܚܕܼܵܐ ܡ̣ܢ ܕܲܚܕܼܵܐ ܀</l>
                    <l n="666">:ܐܲܪܝܵܐ ܘܢܸܡܪܵܐ ܘܕܸܒܵܐ ܫܟܼܝܼܪܬܵܐ ܟܲܢܝܼ ܠܲܬܼܠܵܬܼ</l>
                    <l n="667">ܘܲܠܗܵܝ̇ ܕܐܲܪܒܲܥ ܠܵܐ ܨܒ݂ܼܵܐ ܟܲܢܝܼ ܒܫܸܡ ܚܲܝ̈ܘܵܬܼܵܐ ܀</l>
                    <l n="668">:ܚܲܝ̄ܘܬܼܵܐ ܗ̄ܝܼ ܐܵܦ ܗܝ̤ ܟܡܵܐ ܐܸܢ ܢܹܐܡܵܪ ܕܲܕܼܚܝܼܠ ܚܸܙܘܵܗ̇</l>
                    <l n="669">ܕܗܵܐ ܒܫܘܼܪܵܝܵܐ ܐܲܪܒܲܥ ܚܲܝ̈ܘܵܢ ܐܸܡ݂ܲܪ ܕܲܚܙܹ̇ܝܬܼ ܀</l>
                    <l n="670">:ܠܵܘ ܚܲܝ̈ܘܵܬܼܵܐ ܓܘܼܫܡܵܢ̈ܝܵܬܼܵܐ ܚܙ̣ܵܐ ܒܲܪ ܫ̣ܒܼܝܵܐ</l>
                    <l n="671">ܐܸܠܵܐ ܛܘܼܦܣܵܐ ܕܪܹܫܵܢܘܼܬܼܵܐ ܕܥܲܡܡܹ̈ܐ ܕܐܲܪܥܵܐ ܀</l>
                    <l n="672">ܒܐܲܪܝܵܐ ܕܚܝܼܠܵܐ ܟܲܢܝܼ ܠܒܼܵܒܹܠ ܪܹܫ ܒܘܼܠܒܵܠܵܐ: </l>
                
                <pb ed="http://syriaca.org/bibl/1765" n="50"/>
                
                    <l n="673">ܘܲܒܼܫܸܡ ܢܸܡܪܵܐ ܟܲܢܝܼ ܠܟܼܘܼܪܹܫ ܪܹܫܵܐ ܕܦܵܪܹܣ ܀</l>
                    <l n="674">:ܒܕܸܒܵܐ ܐܲܡܬܸܿܠ ܠܡܲܠܟܿܘܼܬܼ ܡ̇ܕܲܝ ܡܚܝܼܠܲܬܼ ܚܲܝܠܵܐ</l>
                    <l n="675">ܘܒܲܪܒܼܝܼܥܵܝܬܵܐ ܠܲܒܼܢܲܝ̈ ܝܵܘܵܢ ܡܗܝܼܪܲܝ ܗܵܘܢܵܐ ܀</l>
                    <l n="676">:ܒܝܲܡܵܐ ܪܲܒܵܐ ܡ̣ܬܲܠ ܥܵܡܪܬܵܐ ܕܟܼܠܵܗ̇ ܐܲܪܥܵܐ</l>
                    <l n="677">ܘܒܲܐܪܒܲܥ ܪ̈ܘܼܚܝܼܢ ܚܲܝ̈ܠܵܘܵܬܼܵܐ ܕܲܫܡܲܝܵܢܹ̈ܐ ܀</l>
                    <l n="678">:ܠܗܘܿܢ ܠܪ̈ܘܼܚܵܢܹܐ ܦܲܠܸܓܼ ܥܵܠܡܵܐ ܟܠܹܗ ܒܟܼܠܹܗ</l>
                    <l n="679">ܘܗܸܢܘܿܢ ܣܵܥ̇ܪܝܼܢ ܣܵܥܘܿܪܘܼܬܼܵܐ ܕܐܲܪܒܲܥ ܦܸܢ̈ܝܵܢ ܀</l>
                    <l n="680">:ܠܹܗ ܠܲܢܒܼܝ̣ܵܐ ܚܲܟܸܿܡ ܪܘܼܚܐ ܒܗܵܢܵܐ ܚܸܙܘܐ</l>
                    <l n="681">ܘܐܲܠܦܹܗ ܕܒܼܵܛ̈ܠܵܢ ܘܦܵܢܹ̇ܐ ܥܲܡܵܐ ܘܝܵ̇ܬܹܒܼ ܒܐܲܪܥܵܐ ܀</l>
                    <l n="682">:ܒܚܸܠܡܹ̈ܐ ܕܠܸܠܝܵܐ ܚܙ̣ܵܐ ܠܲܚܙܵܬܼܵܐ ܕܡܲܠܝܵܐ ܬܲܗܪܵܐ</l>
                    <l n="683">ܘܟܲܕܼ ܛܵܒ̣ ܚܸܠܡܵܐ ܗ̄ܝܼ ܛܲܟܼܣܵܐ ܡܡܲܠܝܵܐ ܕܲܢܒܼܝܼܘܼܬܵܐ ܀</l>
                    <l n="684">:ܢܒܼܝܼܵܐ ܗ̄ܘ̣ ܟܹܐܢܵܐ ܒܲܪܓܵܠܘܼܬܼܵܐ ܡܡܲܟܸܿܟ ܡܲܠ̈ܟܹܿܐ</l>
                    <l n="685">ܘܲܢܒܼܝܼܵܐܝܼܬܼ ܒܲܕܿܩܹܗ ܠܚܸܙܘܵܐ ܕܐܲܪܒܲܥ ܚܲܝ̈ܘܵܢ ܀</l>
                    <l n="686">:ܚܸܙܘܹ̈ܐ ܣܒܼܝܼܣܹ̈ܐ ܚܵܘܝܹܗ ܪܘܼܚܵܐ ܒܟܼܠܗܘܿܢ ܚܸܙܘܵܘ̈ܗܝ</l>
                    <l n="687">ܘܲܒܼܫܘܼܠܵܡܵܐ ܨܵܪ̣ ܠܹܗ ܕܡܘܼܬܼܵܐ ܕܡ̇ܘܬܹܿܗ ܕܡ̇ܪܵܢ ܀</l>
                    <l n="688">:ܕܡܘܼܬܼܵܐ ܕܡ̇ܘܬܹܿܗ ܨܵܪ̣ ܠܹܗ ܠܟܹܐܢܵܐ ܒܲܪ ܥܸܒܼܿܪ̈ܵܝܹܐ</l>
                    <l n="689">ܘܲܩܪ̣ܵܝܗܝ ܒܲܫܡܹܗ ܡܫܝܼܚܵܐ ܕܐܵܬܹ̇ܐ ܠܚܘܼܬܵܡ ܐ̄ܪ̈ܵܙܹܐ ܀</l>
                    <l n="690">:ܒܡܵܘܬܹܿܗ ܒܲܕܲܩ ܕܠܲܝܬܿ ܬܘܼܒܼ ܡܸܕܹܿܡ ܒܵܬܲܪ ܡ̇ܘܬܹܿܗ</l>
                    <l n="691">ܕܲܡܫܲܡܠܹܐ ܠܹܗ ܠܪܲܗܛܵܐ ܫܚܝܼܩܵܐ ܕܲܢܒܲܝܼܘܼܬܼܵܐ ܀</l>
                    <l n="692">:ܛܲܒܼܥܵܐ ܐܲܪܡܝܼ ܢܒܼܝܼܵܐ ܕܪܘܼܚܵܐ ܥܲܠ ܓܸܠܝܵܢܹ̈ܐ</l>
                    <l n="693">ܘܚܲܬܸܿܡ ܐܸܢܘܿܢ ܕܢܸܗܘܘܿܢ ܒܲܙܗܝܼܪ ܥܕܲܡ̇ܐ ܠܕܹܢܚܹܗ ܀</l>
                    <l n="694">:ܡܸܛܠ ܕܸܢܚܹܗ ܗ̤ܘܲܝ̈ ܟܠ ܕܲܗ̤ܘܲܝ̈ ܒܹܝܬܼ ܥܸܒܼܪ̈ܵܝܹܐ</l>
                    <l n="695">ܘܩܲܕܹܿܡܘ ܒܲܕܲܩܘ ܢܒܼܝܹ̈ܐ ܘܡܲܠ̈ܟܹܿܐ ܥܲܕܼܠܵܐ ܢܸܗܘܹܐ ܀</l>
                    <l n="696">:ܠܕܼܢܚܹܗ ܐܲܟܼܪܸܙ ܐܵܦ ܓܲܒܼܪܝܼܠ ܓܲܒܼܪܵܐ ܕܪܘܼܚܵܐ</l>
                    <l n="697">ܘܗܵܕܲܐ ܗ̄ܝܼ ܥܸܠܬܵܐ ܕܒܼܵܗ̇ ܐܸܫܬܲܕܲܪ ܨܹܝܕܼ ܕܵܢܝܼܐܹܝܠ ܀</l>
                    <l n="698">:ܫܸܡ ܓܲܒܼܪܝܼܠ ܫ̣ܡܲܥ ܕܵܢܝܹܐܝܠ ܓܲܒܼܪܵܐ ܕܪܸܓܿܬܵܪܐ</l>
                    <l n="699">ܘܲܬܼܡ݂ܲܗ ܣܲܓܿܝܼ ܒܛܸܒܵܐ ܕܲܫܡ݂ܲܥ ܕܠܵܐ ܡܥܲܝܲܕܼ ܒܹܗ ܀</l>
                    <l n="700">:ܠܵܐ ܫܡ݂ܥ ܗ̄ܘ̣ܵܐ ܠܹܗ ܫܸܡ ܓܲܒܼܪܝܹܠ ܘܠܵܐ ܟܠܹܗ</l>
                    <l n="701">ܥܕܲܡ̇ܐ ܕܫܲܡ̣ܥܹܗ ܡ̣ܢ ܪܘܼܚܵܢܵܐ ܕܲܩܪ̣ܵܝܗܝ ܒܲܫܡܗ ܀</l>
                    <l n="702">:ܫܡܵܐ ܗ̄ܘ̣ ܓܹܝܪ ܚܲܕܼܬܼܵܐ ܗܵܢ ܫܘܼܡ̇ܗܵܐ ܕܲܫܡ݂ܲܥ ܟܹܐܢܵܐ</l>
                    <l n="703">ܘܕܼܵܡܹ̇ܐ ܕܪܲܗܛܵܐ ܢܵܡܘܿܣܵܝܵܐ ܡܫܲܠܸܐ ܒܲܫܡܹܗ ܀</l>
                    <l n="704">:ܫܸܡ ܡܝܼܟܼܵܐܹܝܠ ܐܝܼܬܼ ܗ̄ܘ̣ܵܐ ܒܪܲܗܛܵܐ ܢܵܡܘܿܣܵܝܵܐ</l>
                    <l n="705">ܗܵܘ̇ ܕܐܵܦ ܗܵܫܵܐ ܩܪ̣ܵܝܗܝ ܫܲܠܝ̣ܛܵܐ ܕܚܹܝܠܹܗ ܕܥܲܡܵܐ ܀</l>
                    <l n="706">:ܗܘ̤ܝܘܼ ܕܡ̣ܿܠܝܼ ܡܕܲܒܼܪܵܢܘܼܬܼܵܐ ܢܵܡܘܿܣܵܝܬܵܐ</l>
                    <l n="707">ܡ̣ܢ ܫܘܼܪܵܝܵܐ ܕܓܲܒܼܝܘܼܬܼ ܥܲܡܵܐ ܥܕܲܡ̇ܐ ܠܚܲܪܬܼܵܐ ܀</l>
                    <l n="708">ܡ̣ܢ ܨܸܝܕܼ ܗܵܓܼܵܪ ܗܘ̤ܵܐ ܫܘܼܪܵܝܵܐ ܕܣܵܥܘܿܪܘܼܬܹܗ: </l>
                
                <pb ed="http://syriaca.org/bibl/1765" n="51"/>
                
                    <l n="709">ܥܕܲܡ̇ܐ ܕܲܫܡ݂ܲܥ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܡܲܪܝܲܡ ܀</l>
                    <l n="710">:ܦܪܵܬܼܘܿܙܡܝܼܵܐ ܣܝܼܡܵܐ ܗ̄ܘ̣ܵܬ ܠܹܗ ܡܼܢ ܒܵܪܘܿܝܵܐ</l>
                    <l n="711">ܘܕܲܚܙ̣ܵܐ ܕܩܸܪܒܲܬ̤ ܝܲܗ̄ܒܵܗ̇ ܠܚܲܒܼܪܹܗ ܪܹܫܢܘܼܬܹܗ ܀</l>
                    <l n="712">:ܪܹܫܢܘܼܬܼܵܐ ܕܝܼܣܲܪ̈ܠܵܝܹܐ ܫ̣ܩܲܠ ܓܲܒܼܪܝܼܠ</l>
                    <l n="713">ܘܝܲܗ̄ܒܵܗ̇ ܠܥܲܡܡܹ̈ܐ ܐܲܝܟ ܣܘܼܟܵܝܵܐ ܕܲܢܒܼܝܼܘܼܬܼܵܐ ܀</l>
                    <l n="714">:ܒܲܢܒܼܝܼܘܼܬܼܵܐ ܚܵܘܝܹܗ ܠܲܫܡܹܗ ܓܲܒܼܪܵܐ ܢܒܼܝܼܵܐ</l>
                    <l n="715">ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܫܬܲܕܲܪ ܒܐܝܼܙܓܲܕܿܘܼܬܼܵܐ ܀</l>
                    <l n="716">:ܥܬܼܝܼܕܼ ܗ̄ܘ̣ܵܐ ܕܢܹܐܬܸܐ ܘܢܲܬܸܿܐ ܣܒܲܪܬܼܵܐ ܕܕܸܢܚܹܗ ܕܡܵܪܲܢ</l>
                    <l n="717">ܘܡܲܬܼܒܲܝܲܐ ܗ̄ܘ̣ܵܬܼ ܕܡ̇ܢܵܐ ܗ̄ܘ̣ ܗܵܢܵܐ ܫܡܵܐ ܢܘܼܟܼܪܵܝܵܐ ܀</l>
                    <l n="718">:ܐܸܠܘܼ ܠܲܝܬܿ ܗ̄ܘ̣ܵܐ ܫܡܹܗ ܒܹܝܬܼ ܐܪ̈ܟܹܿܐ ܕܲܢܒܼܝܼܘܼܬܼܵܐ</l>
                    <l n="719">ܠܵܐ ܡܩܲܒܿܠܝܼܢ ܗ̄ܘ̣ܵܘ ܝܲܣܲܪ̈ܠܵܝܹܐ ܠܟܵܪܘܿܙܘܼܬܹܗ ܀</l>
                    <l n="720">:ܡܸܬܼܦܲܠܓܼܝܼܢ ܗ̄ܘ̣ܵܘ ܐܵܦ ܟܵܪ̈ܘܿܙܹܐ ܕܟܼܵܪܘܿܙܘܼܬܼܵܐ</l>
                    <l n="721">ܕܐܵܪܵܐ ܡܲܢ̣ܘܼ ܗܵܢ ܓܲܒܼܪܝܹܠ ܕܢܘܼܟܼܪܵܝ ܒܲܫܡܹܗ ܀</l>
                    <l n="722">:ܠܗܵܢ ܦܘܼܠܵܓܼܵܐ ܫ̣ܪܵܐ ܕܵܢܝܼܐܹܝܠ ܒܲܢܒܼܝܼܘܼܬܼܵܐ</l>
                    <l n="723">ܘܣ̣ܵܡܹܗ ܠܲܫܡܵܐ ܐܲܝܟ ܗܲܕܿܝܼܐܵܐ ܒܫܘܼܠܵܡ ܣܸܦܪܹܗ ܀</l>
                    <l n="724">:ܐܘܼܪܚܵܐ ܕܪܲܫ ܒܹܗ ܒܗܵܢ ܫܘܼܡ̇ܗܵܐ ܕܫܸܡ ܓܲܒܼܪܝܼܠ</l>
                    <l n="725">ܕܫܵܠܹ̇ܐ ܪܲܗܛܵܐ ܕܫܸܡ ܡܝܼܟܼܵܐܹܝܠ ܘܥܵܐܹ̇ܠ ܕܝܼܠܹܗ ܀</l>
                    <l n="726">:ܫܸܡ ܡܝܼܟܼܵܐܹ̇ܝܠ ܫܸܡ ܡܲܠܲܐܟܼܵܐ ܗ̄ܘ̣ ܪܘܼܚܵܢܵܝܵܐ</l>
                    <l n="727">ܘܫܸܡ ܓܲܒܼܪܝܹܠ ܓܲܒܼܪܵܐ ܗ̄ܘ̣ ܕܲܫܠܝܼܚ ܡ̣ܢ ܐܲܠܵܗܵܐ ܀</l>
                    <l n="728">:ܫܸܡ ܗܵܢ ܓܲܒܼܪܵܐ ܥܲܠ ܗܵܢ ܓܲܒܼܪܵܐ ܕܡܸܢܲܢ ܩܵܥܹ̇ܐ</l>
                    <l n="729">ܗܵܘ̇ ܕܐܵܦ ܟܹܐܢܵܐ ܓܲܒܼܪܵܐ ܟܲܢܝܹܗ ܒܟܼܵܪܘܿܙܘܼܬܹܗ ܀</l>
                    <l n="730">:ܘܐܸܠܵܐ ܡ̇ܢܿܘ ܗܵܢ ܫܘܼܡ̇ܗܵܐ ܕܲܫܡܵܐ ܘܲܫܡܵܐ</l>
                    <l n="731">ܕܗܵܐ ܚܲܕܼ ܐܸܢܘܿܢ ܘܪܘܼܚܵܐ ܐܸܢܘܿܢ ܕܠܵܐ ܪܘܼܟܵܒܼܵܐ ܀</l>
                    <l n="732">:ܠܲܝܬܿ ܠܲܟܼܝܵܢܵܐ ܕܪ̈ܘܼܚܵܢܵܝܹܐ ܫܡܵܗܹ̈ܐ ܓܫܝܼܡܹ̈ܐ</l>
                    <l n="733">ܘܡ̇ܢܲܐ ܗ̄ܝܼ ܗܵܕܹܐ ܕܠܲܬܼܪܹܝܢ ܒܲܠܚܘܿܕܼ ܐܝܼܬܼ ܫܘܼܡ̇ܗܹ̈ܐ ܀</l>
                    <l n="734">:ܗܵܐ ܬܸܫܡܸܫܬܼܗܘܿܢ ܡܚܵܘܝܵܐ ܫܡܵܗܹ̈ܐ ܕܲܩܢܘܿܡܲܝ̈ܗܘܿܢ</l>
                    <l n="735">ܘܟܲܕܼ ܚܲܕܼ ܐܸܢܘܿܢ ܦܪܝܼܫ ܫܘܼܡ̇ܗܵܐ ܡ̣ܢ ܫܘܼܡܵܗܵܐ ܀</l>
                    <l n="736">:ܫܸܡ ܡܝܼܟܼܵܐܹܝܠ ܩܲܫܝܘܼܬܼ ܢܸܓܼ̈ܕܹܿܐ ܚܠܝܼܛܵܐ ܒܲܫܡܹܗ</l>
                    <l n="737">ܘܡܸܛܠ ܗܵܕܹܐ ܥܦܝܼܦ ܟܘܼܢܵܝܹܗ ܒܣܸܦܪܹܗ ܕܡܘܼܫܹܐ ܀</l>
                    <l n="738">:ܫܸܡ ܓܲܒܼܪܝܹܠ ܓܲܒܼܪܵܐ ܕܫܲܝܢܵܐ ܡܠܹܐ ܟܘܼܢܵܝܹܗ</l>
                    <l n="739">ܘܣܵܗ̇ܕܵܐ ܡܲܪܝܲܡ ܕܝܲܗ̣̄ܒܼ ܠܵܗ̇ ܣܒܲܪܬܼܵܐ ܕܡܲܠܝܵܐ ܫܠܵܡܵܐ ܀</l>
                    <l n="740">:ܣܒܲܪܬܼܵܐ ܕܫܲܝܢܵܐ ܝܲܗ̄ܒܼ݂ ܓܲܒܼܪܝܹܠ ܠܕܲܟܼܝܲܬܼ ܢܲܦܫܵܐ</l>
                    <l n="741">ܘܟܲܕܼ ܚܕܲܬܵܐ ܗ̄ܘ̣ܵܬܼ ܩܲܒܸܿܠܬܼܵܗ̇ ܗ̤ܝ ܒܗܲܝܡܵܢܘܼܬܼܵܐ ܀</l>
                    <l n="742">ܛܵܒܼ ܚܕܲܬܵܐ ܗ̄ܘ̣ܵܬܼ ܗܵܝ ܕܐܸܬܼܟܲܪܙܲܬ̤ ܡ̣ܢ ܪܘܼܚܵܢܵܐ: </l>
                
                <pb ed="http://syriaca.org/bibl/1765" n="52"/>
                
                    <l n="743">ܕܒܼܵܛ̇ܢܵܐ ܒܬܼܘܼܠܬܵܐ ܒܸܠܥܵܕܼ ܢܸܩܦܵܐ ܘܫܵܘܬܵܦܘܼܬܼܵܐ ܀</l>
                    <l n="744">:ܒܚܲܝܠܵܐ ܕܪܘܼܚܵܐ ܕܲܚ̣ܩܹܗ ܠܪܸܢܝܵܐ ܡ̣ܢ ܪܸܥܝܵܢܵܗ̇</l>
                    <l n="745">ܕܲܦܫܹܝܼ̈ܩܵܢ ܠܹܗ ܐܵܦ ܥܲܣ̈ܩܵܬܼܵܐ ܕܐܝܼܬܼ ܠܲܟܼܝܵܢܵܐ ܀</l>
                    <l n="746">:ܒܣܲܓܿܝܼ̈ܐܵܬܼܵܐ ܫܲܪܪܵܗ̇ ܠܡܸܠܬܼܵܐ ܕܝܼܠܹܗ ܕܒܲܛܢܵܐ</l>
                    <l n="747">ܘܝܲܗ̄ܒܼ݂ ܬܲܚܘܝܼܬܼܵܐ ܡ̣ܢ ܐܹܠܝܼܫܒܲܥ ܕܒܲܛܢܵܐ ܣܒܲܪ ܀</l>
                    <l n="748">:ܠܹܗ ܠܗܵܢ ܓܲܒܼܪܵܐ ܪܘܼܚܵܢܵܝܵܐ ܚܙ̣ܵܐ ܗ̄ܘ̣ܵܐ ܙܟܲܪܝܵܐ</l>
                    <l n="749">ܘܗܘ̤ܝܘܼ ܕܣܲܒܲܪܹܿܗ ܥܲܠ ܗܵܘ̇ ܝܲܠܕܵܐ ܕܪܲܒܿ ܡ̣ܢ ܝܲܠ̈ܕܹܿܐ ܀</l>
                    <l n="750">:ܒܗܲܝܟܲܠ ܩܘܼܕܼܫܵܐ ܚܙ̣ܵܝܗܝ ܗ̄ܘ̣ܵܐ ܙܟܲܪܝܵܐ ܠܡܲܠܲܐܟ ܪܘܼܚܵܐ</l>
                    <l n="751">ܘܙܵܥ̣ ܘܐܸܬܼܒܲܠܗܝܼ ܡ̣ܢ ܬܸܫܒܿܘܿܚܬܵܐ ܕܥܲܠ ܦܲܪܨܘܿܦܹܗ ܀</l>
                    <l n="752">:ܐ̄ܢܵܐ ܐ̄ܢܵܐ ܓܲܒܼܪܵܐ ܕܫܹܡܝ ܓܲܒܼܪܝܹܠ ܐܸܡ݂ܲܪ ܗ̄ܘ̣ܵܐ ܠܹܗ</l>
                    <l n="753">ܘܫܲܠ̣ܚܲܢܝ ܡ̇ܪܝܵܐ ܕܐܲܝܬܹܿܐ ܣܒܲܪܬܼܵܐ ܕܒܲܛܵܢܐ ܕܲܒܼܪܵܟ ܀</l>
                    <l n="754">:ܒܪܵܟ ܐܝܼܙܓܲܕܵܐ ܗ̄ܘ̣ ܩܕܼܵܡ ܗܵܘ̇ ܕܐܵܬܹ̇ܐ ܠܦܘܼܪܩܵܢ ܐ̄ܢܵܫܵܐ</l>
                    <l n="755">ܘܐܸܬܹܝ̇ܬܼ ܕܐܸܓܼܠܹܐ ܕܗܵܐ ܡܲܛܝܼ ܠܹܗ ܝܵܘܡܵܐ ܕܕܸܢܚܹܗ ܀</l>
                    <l n="756">:ܒܫܸܬܼܩܵܐ ܬܲܚܡܹܗ ܕܠܵܐ ܢܸܣܬܵܘܲܕ ܡܸܕܲܡ ܕܲܫ̣ܡܲܥ</l>
                    <l n="757">ܥܕܲܡ̇ܐ ܕܫܵܠ̇ܡܵܐ ܦܪܵܬܼܘܿܙܡܝܼܵܐ ܕܝܵܘܡܵܐ ܕܝܲܠܕܹܿܗ ܀</l>
                    <l n="758">:ܗܵܢ ܫܘܼܪܵܝܵܐ ܕܐܝܼܙܓܲܕܿܘܼܬܹܗ ܕܪܘܼܚܵܢܵܝܵܐ</l>
                    <l n="759">ܕܣܲܒܲܪ ܒܲܛܢܹܗ ܕܲܛܒܸܠܵܪܵܐ ܕܲܩܕܼܵܡ ܡܲܠܟܵܐ ܀</l>
                    <l n="760">:ܡܸܟܵܐ ܫܲܪܝܼ ܕܢܸܕܼܪܘܿܫ ܐܘܼܪܚܵܐ ܕܕܸܢܚܹܗ ܕܡ̇ܪܲܢ</l>
                    <l n="761">ܘܐܝܼܕܼܵܐ ܣܥ݂ܲܪ ܚܸܙܘܵܢܹ̈ܐ ܕܝܘܿܡ ܓܸܠܝܵܢܹܗ ܀</l>
                    <l n="762">:ܗܘ̤ܝܘܼ ܕܚܵܘܝܹܗ ܝܵܘܡ̇ܐ ܕܝܲܠܕܹܿܗ ܠܪ̈ܵܥܵܘܵܬܼܵܐ</l>
                    <l n="763">ܘܗܘ̤ ܬܘܼܒܼ ܐܲܫܡܲܥ ܩܵܠܵܐ ܕܫܘܼܒܚܹܗ ܒܹܝܬܼ ܐܲܪ̈ܥܵܢܹܐ ܀</l>
                    <l n="764">:ܕܝܼܠܹܗ ܐܸܢܹܝܢ ܟܠ ܕܐܸܬܼܡܲܠܲܠ ܒܟܼܵܪܘܿܙܘܼܬܼܵܐ</l>
                    <l n="765">ܘܗ̤ܘܝܘܼ ܕܫܲܡܸܫ ܙܢܲܝ̈ ܓܸܠܝܵܢܹ̈ܐ ܠܘܵܬܼ ܬܲܠܡܝܼܪܹ̈ܐ ܀</l>
                    <l n="766">:ܗܘ̤ܝܘܼ ܕܲܩ̣ܪܸܒܼ ܒܥܸܕܼܵܢ ܚܲܫܵܐ ܨܹܝܕܼ ܦܵܪܘܿܩܲܢ</l>
                    <l n="767">ܘܗܘ̤ܝܘܼ ܕܠܲܒܿܒܹܗ ܕܠܵܐ ܢܸܬܼܪܲܦܸܐ ܒܫܸܡܥܵܐ ܕܡ̇ܘܬܵܐ ܀</l>
                    <l n="768">:ܗܘ̤ܝܘܼ ܕܲܥܓܸܿܠ ܟܹܐܦܵܐ ܪܲܒܿܬܼܵܐ ܡ̣ܢ ܦܘܼܡ ܩܲܒܼܪܵܐ</l>
                    <l n="769">ܘܠܹܗ ܚ̣ܙܲܝ̈ ܢܸܫܹ̈ܐ ܟܲܕܼ ܩܵܐܹ̇ܡ ܗ̄ܘ̣ܵܐ ܒܲܕܼܡܘܼܬܼ ܓܲܒܼܪܵܐ ܀</l>
                    <l n="770">:ܗܘ̤ ܥܲܡ ܚܲܒܼܪܹܗ ܩܵܡ̣ ܡ̣ܢ ܫܸܠܝܵܐ ܩܕܼܵܡ ܬܲܠܡܝܼܕܹ̈ܐ</l>
                    <l n="771">ܘܐܲܬܼܡܲܗ ܐܸܢܘܿܢ ܒܦܲܐܝܘܼܬܼ ܫܘܼܒܼܚܵܐ ܕܠܒܼܝܼܫܝܼܢ ܗ̄ܘ̣ܵܘ ܀</l>
                    <l n="772">:ܗܘ̤ ܣܥ݂ܲܪ ܟܠܗܹܝܢ ܕܲܗ̤ܘܲܝ̈ ܘܗܵܘ̈ܝܵܢ ܒܟܼܵܪܘܿܙܘܼܬܼܵܐ</l>
                    <l n="773">ܐܲܟܼܡܵܐ ܕܲܣܥ݂ܲܪ ܐܵܦ ܡܝܼܟܼܵܐܹܝܠ ܒܕܸܘܼܒܵܪ ܥܲܡܵܐ ܀</l>
                    <l n="774">:ܗܵܘ̇ ܨܸܒܼܝܵܢܵܐ ܕܕܲܒܲܪ ܥܲܡܵܐ ܒܝܲܕܼ ܡܝܼܟܼܵܐܹܝܠ</l>
                    <l n="775">ܗܘ̤ ܒܓܲܒܼܪܝܹܠ ܣܥ݂ܲܪ ܒܲܚܕܲܬܵܐ ܙܢܲܝ̈ ܓܸܠܝܵܢܵܘ̈ܗܝ ܀</l>
                    <l n="776">:ܪܲܒܿܘܼ ܕܲܪܓܹܗ ܕܪܘܼܚܵܢܵܝܵܐ ܡ̣ܢ ܪ̈ܘܼܚܵܢܹܐ</l>
                    <l n="777">ܐܲܟܼܡܵܐ ܕܪܲܒܵܐ ܟܵܪܘܿܙܘܼܬܹܗ ܡ̣ܢ ܟܠ ܡܸܕܹܿܡ ܀</l>
                
                <pb ed="http://syriaca.org/bibl/1765" n="53"/>
                
                    <l n="778">:ܪܲܒܿܘܼ ܣܲܓܿܝܼ ܫܡܵܐ ܕܲܡܫܝܼܚܵܐ ܡ̣ܢ ܟܠ ܒܸܪ̈ܝܵܢ</l>
                    <l n="779">ܡ̇ܪܹܝܢ ܪܲܒܿܘܼ ܡܣܲܒܲܪ ܒܲܛܢܹܗ ܡ̣ܢ ܟܠ ܚܲܒܼܪ̈ܵܘܗܝ ܀</l>
                    <l n="780">:ܠܪܲܒܿܘܼܬܼ ܕܲܪܓܹܗ ܝܲܒܪܬ̤ ܡܸܠܲܬܼܝ ܠܵܘ ܫܝܼܥܵܐܝܼܬܼ</l>
                    <l n="781">ܐܸܠܵܐ ܕܐܵܘܕܲܥ ܕܲܟܼܡܵܐ ܫܒܼܝܼܚܵܐ ܣܒܲܪܬܼܵܐ ܕܐܲܟܼܪܸܙ ܀</l>
                    <l n="782">:ܫܒܼܝܼܚ ܦܘܼܪܩܵܢܵܐ ܕܐܲܟܼܪܸܙ ܒܐܲܪܥܵܐ ܒܥܹܝܢ ܐܲܪ̈ܥܵܢܹܐ</l>
                    <l n="783">ܘܣܵܗ̇ܕܿܝܼܢ ܥܲܡܲܢ ܫܡܲܝܵܐ ܘܐܲܪܥܵܐ ܕܪܲܒܼ ܦܘܼܪܩܵܢܲܢ ܀</l>
                    <l n="784">:ܒܪܲܒܿܘܼܬܼ ܚܲܝܠܹܗ ܬܿܗܝܼܪܝܼܢ ܗ̄ܘ̣ܵܘ ܟܸܢܫܲܝ̈ ܪܵܘܡ̇ܐ</l>
                    <l n="785">ܘܲܡܫܲܡܫܝܼܢ ܗ̄ܘ̣ܵܘ ܙܢܲܝ̈ ܓܸܠܝܵܢܵܘ̈ܗܝ ܠܥܹܝܢ ܟܵܪ̈ܘܿܙܵܘܗܝ ܀</l>
                    <l n="786">:ܡܲܠܲܐܟ ܪܘܼܚܵܐ ܓ̣ܒܼܵܐ ܠܦܝܼܠܝܼܦܘܿܣ ܚܲܕܼ ܡ̣ܢ ܫܲܒܼܥܝܼܢ</l>
                    <l n="787">ܕܢܹܐܙܲܠ ܢܲܟܼܪܸܙ ܣܒܲܪܬܼܵܐ ܕܚܲܝܹ̈ܐ ܠܲܕܼܠܵܐ ܣܲܒܼܪܵܐ ܀</l>
                    <l n="788">:ܒܚܲܝܕܼ ܕܹܝܢ ܓܲܒܼܪܵܐ ܕܐܲܦܢܝܼ ܒܡܸܠܬܹܗ ܠܗܲܝܡܵܢܘܼܬܼܵܐ</l>
                    <l n="789">ܨܵܪ̣ ܒܹܗ ܐܲܠܦܹ̈ܐ ܕܡܸܕܼܝܼܢܵܝܹ̈ܐ ܘܲܕܟܼܘܼܫܵܝܹ̈ܐ ܀</l>
                    <l n="790">:ܗܵܪܟܵܐ ܫܠ̣ܡܲܬ̤ ܡܹܠܬܹܗ ܕܡ̇ܪܲܝܢ ܗܵܝ̇ ܕܐܸܡ݂ܲܪ ܗ̄ܘ̣ܵܐ</l>
                    <l n="791">ܕܝܘܼܠܦܵܢܝ ܐܸܬܹܝ̇ܬܼ ܕܐܲܪܡܹܐ ܒܹܝܬܼ ܐܲܪ̈ܥܵܢܹܐ ܀</l>
                    <l n="792">:ܛܵܒܼ ܡ̣ܢ ܢܘܼܪܵܐ ܣܸܦܲܬ̤ ܢܘܼܪܵܐ ܕܟܼܵܪܘܿܙܘܼܬܹܗ</l>
                    <l n="793">ܘܐܸܚ̣ܕܲܬ̤ ܢܘܿܡܹܐ ܒܟܼܠܗܘܿܢ ܥܲܡܡܹ̈ܐ ܒܝܲܡܵܐ ܘܝܲܒܼܫܵܐ ܀</l>
                    <l n="794">:ܒܚܹܝܠ ܪܲܒܿܘܼܬܹܗ ܚ݂ܲܣܢܹܗ ܠܥܵܠܡܵܐ ܒܲܥܪܝܼܪܵܝܵܐ</l>
                    <l n="795">ܘܡܲܟܸܿܟ ܚܘܼܬܼܪܵܐ ܕܝܼܗ̄ܘܼܕܼܵܝܘܼܬܼܵܐ ܘܲܕܼܚܲܢܦܘܼܬܼܵܐ ܀</l>
                    <l n="796">:ܒܐܲܪܥܵܐ ܕܲܝܗܘܼܕܼ ܢܨܲܚ̣ܘ ܟܵܪ̈ܘܿܙܹܐ ܕܗܲܝܡܵܢܘܼܬܼܵܐ</l>
                    <l n="797">ܘܡ̣ܢ ܐܘܼܪܸܫܠܹܡ ܗܘ̤ܵܐ ܫܘܼܪܵܝܵܐ ܠܡܸܠܬܵܐ ܕܐܲܟܼܪܸܙܘ ܀</l>
                    <l n="798">:ܒܪܘܼܚ ܓܸܠܝܵܢܵܐ ܕܲܪܫܵܝ̣ܗ̇ ܫܸܡܥܘܿܢ ܠܐܘܼܪܚܵܐ ܕܥܲܡܡܹ̈ܐ</l>
                    <l n="799">ܘܐܲܪܡܝܼ ܡܨܝܼܕܲܬܹܿܗ ܘܨܵܕܹܗ ܠܘܼܩܕܲܡ ܠܩܘܼܪܢܹܠܝ̣ܘܿܣ ܀</l>
                    <l n="800">:ܚܸܙܘܵܐ ܪܲܒܵܐ ܚ̣ܙܵܐ ܒܲܪ ܝܘܿܢܵܐ ܠܐܲܦܲܝ̈ ܪܵܘܡ̇ܐ</l>
                    <l n="801">ܢܲܚܬܵܐ ܦܲܐܝܵܐ ܕܲܚܒܼܝܼܫܝܼܢ ܒܹܗ ܡ̣ܢ ܟܠ ܓܸܢܣܝܼ̈ܢ ܀</l>
                    <l n="802">:ܟܠܗܘܿܢ ܥܲܡܡܹ̈ܐ ܬܠܹܝܢ ܗ̄ܘ̣ܵܘ ܒܗܵܘ̇ ܡܵܐ ܕܲܚܙ̣ܵܐ</l>
                    <l n="803">ܘܗܵܢܵܘ̇ ܬܲܗܪܵܐ ܕܲܒܼܚܲܕܼ ܢܲܝܬܵܐ ܚܙ̣ܵܐ ܟܠܡܸܕܲܡ ܀</l>
                    <l n="804">:ܚܸܙܘܵܐ ܗ̄ܘ̣ܵܐ ܓܹܝܪ ܕܲܒܼܪܸܥܝܵܢܵܐ ܗܵܢܵܐ ܚܸܙܘܵܐ</l>
                    <l n="805">ܘܪܘܼܚܵܢܵܐܝܼܬܼ ܚ̣ܙܵܝܗܝ ܗ̄ܘ̣ܵܐ ܟܹܐܦܵܐ ܘܠܵܐ ܗ̄ܘ̣ܵܐ ܒܲܦܓܲܪ ܀</l>
                    <l n="806">:ܪܘܼܚܵܢܵܐܝܼܬܼ ܫܲܡ̣ܥܹܗ ܠܩܵܠܵܐ ܕܩܘܼܡ ܟܘܿܣ ܘܐܲܟܼܘܿܠ</l>
                    <l n="807">ܟܲܕܼ ܡܲܠܹܦ ܠܹܗ ܕܠܵܐ ܗ̄ܘ̣ܵܐ ܢܵܐܹ̇ܕ ܡ̣ܢ ܚܲܛܵܝܹ̈ܐ ܀</l>
                    <l n="808">:ܠܥܲܡܡܹ̈ܐ ܛܲܡ̈ܐܹܐ ܟܲܢܝܼ ܒܲܫܡܵܐ ܕܓܸܢܣܵܐ ܚܲܪܫܵܐ</l>
                    <l n="809">ܕܲܡܩܲܒܸܿܠ ܠܗܘܿܢ ܨܹܒܼܝܵܢ ܟܲܣܝܵܐ ܒܒܲܝܬܵܝܘܼܬܼܵܐ ܀</l>
                    <l n="810">:ܒܩܘܼܪܢܹܠܝܼܘܿܣ ܕܲܪܫ̣ܵܗ̇ ܠܐܘܼܪܚܵܐ ܕܦܘܼܢܵܝ ܥܲܡܡܹ̈ܐ</l>
                    <l n="811">ܘܩܲܕܲܡ ܨܵܪܵܗ̇ ܒܡܲܠܦܵܢܘܼܬܹܗ ܕܪܹܫ ܬܠܡܝܼܕܹ̈ܐ ܀</l>
                    <l n="812">:ܡܲܠܲܐܟ ܪܘܼܚܵܐ ܚ̣ܙܵܐ ܦܲܓܼܪܵܢܵܐ ܦܲܓܼܪܵܢܵܐܝܼܬܼ</l>
                    <l n="813">ܘܦܲܩܕܹܿܗ ܕܢܸܩܪܹܐ ܠܦܲܓܼܪܵܢܵܝܵܐ ܘܢܲܩܢܹܝܘܗܝ ܚܲܝܹ̈ܐ ܀</l>
                
                <pb ed="http://syriaca.org/bibl/1765" n="54"/>
                
                    <l n="814">:ܠܬܲܗܪܵܐ ܫܵܘ̇ܝܵܐ ܡܸܠܬܼܵܐ ܕܐܸܡ݂ܲܪ ܪܘܼܚܵܢܵܝܵܐ</l>
                    <l n="815">ܕܒܼܝܲܕܼ ܐ̄ܢܵܫܵܐ ܡܲܠܸܦ ܐ̄ܢܵܫܵܐ ܘܗܘ̤ ܠܵܐ ܡܲܠܸܦ ܀</l>
                    <l n="816">:ܛܲܟܼܣܵܐ ܪܲܒܵܐ ܢܛ̣ܲܪ ܡܲܠܲܐܟܼܵܐ ܒܐܝܼܙܓܲܕܿܘܼܬܹܗ</l>
                    <l n="817">ܕܠܵܐ ܐܸܬܼܩܲܪܲܒܼ ܠܕܲܪܓܼܵܐ ܪܵܡ̇ܐ ܕܪܹܫܵܢܘܼܬܼܵܐ ܀</l>
                    <l n="818">:ܠܲܫܠܝܼܚܘܼܬܼܵܐ ܝܲܗ̄ܒܼ݂ ܦܘܼܩܕܵܢܵܐ ܡܵܪܹܐ ܫܠܝܼܚܹ̈ܐ</l>
                    <l n="819">ܕܲܢܡܲܠܠܘܼܢܵܗ̇ ܠܟܼܵܪܘܿܙܘܼܬܼܵܐ ܒܐܸܕܢܲܝ̈ ܥܵܡܡܹ̈ܐ ܀</l>
                    <l n="820">:ܙܸܠܘ ܠܲܡ ܬܲܠܡܸܕܼܘ ܘܐܲܥܡܸܕܼܘ ܘܐܲܠܸܦܘ ܒܟܼܠܗܘܿܢ ܥܲܡܡܹ̈ܐ</l>
                    <l n="821">ܒܫܸܡ ܐܝܼܬܼܘܼܬܼܵܐ ܫܡܵܗܹ̈ܐ ܬܠܵܬܼܵܐ ܚܲܕܼ ܨܸܒܼܝܵܢܵܐ ܀</l>
                    <l n="822">:ܠܗܵܘ̇ ܦܘܼܩܕܵܢܵܐ ܫܠܸ݂ܡ ܪܘܼܚܵܢܵܐ ܟܲܕܼ ܐܸܫܬܲܕܲܪ</l>
                    <l n="823">ܘܐܸܡ݂ܲܪ ܡܸܠܬܼܵܐ ܘܠܵܐ ܨܒܼܵܐ ܓܲܡ̣ܪܵܗ̇ ܒܝܲܕܼ ܣܘܼܥܪ̈ܵܢܹܐ ܀</l>
                    <l n="824">:ܗܵܢܵܘ̇ ܢܝܼܫܵܐ ܕܐܝܼܙ ܓܲܠܘܵܬܼ ܐ̄ܢܵܫܵܐ</l>
                    <l n="825">ܕܲܒܼܝܲܕܼ ܐ̄ܢܵܫܵܐ ܢܸܩܪܘܿܢ ܐ̄ܢܵܫܵܐ ܠܟܼܪܘܿܙܘܼܬܼܵܐ ܀</l>
                    <l n="826">:ܠܐ̄ܢܵܫܵܐ ܓ̣ܒܼܵܐ ܗ̄ܘ̣ܵܐ ܐܵܦ ܗܘ̤ ܪܹܫܵܐ ܕܲܒܼܢܲܝ̈ܢܵܫܵܐ</l>
                    <l n="827">ܘܲܒܼܗܘܿܢ ܫܲܕܲܪ ܠܲܡܨܵܕܼ ܐ̄ܢܵܫܵܐ ܠܕܸܚܠܲܬܼ ܩܘܼܫܬܵܐ ܀</l>
                    <l n="828">:ܒܲܡܨܝܼ̈ܕܼܵܬܹܗ ܨܵܕܿܗ ܠܥܵܠܡܵܐ ܒܲܪܝܼܪܵܝܵܐ</l>
                    <l n="829">ܘܐܲܥܸܠ ܚܲܒܼ݂ܫܹܗ ܠܓܼܵܘ ܡ̣ܢ ܚܸܣܢܹ̈ܐ ܕܗܲܝܡܵܢܘܼܬܼܵܐ ܀</l>
                    <l n="830">:ܒܗܵܕܹܐ ܡܨܝܼܕܼܿܬܵܐ ܨܵܕܹܗ ܠܦܵܘܠܘܿܣ ܡܗܝܼܪ ܨܲܝܵܕܹ̈ܐ</l>
                    <l n="831">ܘܫܲܕܿܪܹܗ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܕܲܠܒܹܝܬܼ ܥܲܡܡܹ̈ܐ ܀</l>
                    <l n="832">:ܡܵܐܢܵܐ ܓܲܒܼܝܵܐ ܩܪ̣ܵܝܗܝ ܟܲܕܼ ܩܲܪܒܹܗ ܠܫܲܠܝܼܚܘܼܬܼܵܐ</l>
                    <l n="833">ܘܚܵܘܝܹܗ ܕܲܡܨܹܐ ܠܡܸܓܼܡܲܪ ܐ̄ܢܵܫܵܐ ܒܗܲܝܡܵܢܘܼܬܼܵܐ ܀</l>
                    <l n="834">:ܛܵܒܼ ܡ̣ܢ ܟܠ ܐ̄ܢܵܫ ܓ̣ܡܲܪ ܨܸܒܼܝܵܢܵܐ ܕܲܡܫܲܕܲܪܵܢܹܗ</l>
                    <l n="835">ܘܡܸܛܠ ܗܵܕܹܐ ܫ̣ܘܵܐ ܠܓܸܠܝܵܢܹ̈ܐ ܕܪܵܡܝܼܢ ܡܸܢܹܗ ܀</l>
                    <l n="836">:ܪܵܡܲܐ ܗ̄ܝܼ ܣܲܓܿܝܼ ܕܐ̄ܢܵܫ ܢܸܬܼܥܲܠܹܐ ܠܒܼܬܼܘܼܠܬܵܐ ܕܪܵܘܡܵܐ</l>
                    <l n="837">ܘܟܲܕܼ ܛܵܒܼ ܪܵܡ̇ܐ ܫܸܠܡܲܬ̤ ܨܹܐܕܼܵܘܗܝ ܐܲܟܼܡܵܐ ܕܲܟܼܬܼܝܼܒܼ ܀</l>
                    <l n="838">:ܐܲܡܝܼܪ ܕܐܸܙܲܠ݂ ܠܐܲܬܪܵܐ ܕܲܥܕܹܢ ܕܡܲܒܼܥܲܕܼ ܣܲܓܿܝܼ</l>
                    <l n="839">ܘܲܫܡܲܥ ܬܲܡ̇ܢ ܡܲܡܠܠܵܐ ܕܠܵܐ ܫܡܝܼܥ ܠܲܒܼܢܲܝ̈ܢܵܫܵܐ ܀</l>
                    <l n="840">:ܐܘܿ ܠܬܸܕܡܘܼܪܬܵܐ ܕܠܵܐ ܡܸܬܼܡܲܠܠܵܐ ܡ̣ܢ ܡܲܠܵܠܹ̈ܐ</l>
                    <l n="841">ܕܲܫܡ݂ܲܥ ܡܸܫܥܵܐ ܘܡܲܠܸܠ ܡܲܡܠܠܵܐ ܕܠܵܐ ܡܸܬܼܡܲܠܲܠ ܀</l>
                    <l n="842">:ܐܵܪܵܐ ܓܲܒܼܪܵܐ ܥܲܣܩܵܐ ܗ̄ܝ̣ ܡܸܠܬܼܵܐ ܕܡܲܠܸܠ ܦܘܼܡܵܟ</l>
                    <l n="843">ܘܠܵܐ ܐ̄ܢܵܫ ܝܵ̇ܕܲܥ ܐܲܝܟܲܢ ܢܸܬܼܢܹܐ ܩܕܼܵܡ ܫܵܡܘܿܥܹ̈ܐ ܀</l>
                    <l n="844">:ܐܸܢ ܕܹܝܢ ܫܲܠܝܼܛ ܠܲܡܡܲܠܵܠܘܼ ܡܸܠܹ̈ܐ ܕܲܫܡ݂ܲܥܬܿ</l>
                    <l n="845">ܐܲܢ̄ܬܿ ܐܲܝܟܲܢܵܐ ܫܡܲܥ̣ܬܿ ܐܵܘ ܡܲܠܸܠܬܿ ܡܸܠܹ̈ܐ ܕܲܥ̣ܣܸܩ ܀</l>
                    <l n="846">:ܥܲܡܩܵܐ ܗ̄ܝܼ ܣܲܓܿܝܼ ܡܸܠܬܼܵܐ ܦܵܘܠܘܿܣ ܓܲܒܼܝܵܐ</l>
                    <l n="847">ܘܣ̈ܗܹ̇ܕܼ ܐܵܦ ܗܘ̤ ܕܠܵܐ ܣܦ̣݂ܲܩ ܦܲܫܹܩ ܚܹܝܠ ܣܘܼܟܵܠܵܗ̇ ܀</l>
                    <l n="848">ܝܵ̇ܕܲܥ ܐ̄ܢܵܐ ܠܲܡ ܕܐܸܙܹ̇ܠ̄ܬܼ ܠܲܥܕܹܝܢ ܗܘ̤ ܬܢܵܗ̇ ܠܗܵܕܹܐ: </l>
                
                <pb ed="http://syriaca.org/bibl/1765" n="55"/>
                
                    <l n="849">ܘܠܵܐ ܝܵܕܲܥ ܐ̄ܢܵܐ ܕܐܲܝܟܲܢ ܐܸܙ̇ܠ̄ܬܼ ܐܸܠܵܐ ܕܐܸܙܹ̇ܠ̄ܬܼ ܀</l>
                    <l n="850">:ܕܐܸܙ̇ܠ̄ܝܬܼ ܒܲܠܚܘܿܕܼ ܓܠ̣ܵܐ ܠܝܼ ܪܘܼܚܵܐ ܪܘܼܚܵܢܵܐܝܼܬܼ</l>
                    <l n="851">ܘܠܵܐ ܣܦ݂ܲܩ ܪܸܥܝܵܢܝ ܠܡܸܬܼܒܲܩܵܝܘܼ ܒܐܘܼܪܚܵܐ ܕܐܸܙܹܿܠ̄ܬܼ ܀</l>
                    <l n="852">:ܢܹܐܡܲܪ ܡ̇ܕܹܝܢ ܠܐܲܝܢܵܐ ܕܐܵܡܲ݁ܪ ܕܡܸܠܬܹܗ ܕܦܵܘܠܘܿܣ</l>
                    <l n="853">:ܕܐܸܢܗܘ̤ ܕܠܵܐ ܝܼܕܲܥ ܡܲܪܵܚܘܼܬܼܵܐ ܗ̄ܝܼ ܕܲܢܕܼܘܼܢ ܥܲܡܹܗ</l>
                    <l n="854">:ܡܲܪܵܚܘܼܬܼܵܐ ܗ̄ܝܼ ܠܡܸܬܼܒܲܥ ܡܸܠܹ̈ܐ ܕܠܵܐ ܡܸܬܼܡܲܠ̈ܠܵܢ</l>
                    <l n="855">ܘܚܲܬܿܝܼܪܵܝܼܬܼ ܕܠܵܐ ܐ̄ܢܵܫ ܫܲܠܝܼܛ ܕܢܸܫܡܲܥ ܐܸܢܹܝܢ ܀</l>
                    <l n="856">:ܐܹܝܢ ܠܵܐ ܫܲܠܝܼܛ ܟܝܵܢ ܡ̇ܝ̈ܘܿܬܹܐ ܠܡܸܫܡܲܥ ܐܸܢܹܝܢ</l>
                    <l n="857">ܥܕܲܡ̇ܐ ܕܗܵܘܹ̇ܐ ܠܵܐ ܡܵܝܘܿܬܼܵܐ ܘܟܸܢ ܫܵܡܲ݁ܥ ܠܗܹܝܢ ܀</l>
                    <l n="858">:ܚܕܲܬܼܵܐ ܗ̄ܝܼ ܕܲܗܘ̤ܵܬܼ ܨܹܝܕܼ ܗܵܘ̇ ܓܲܒܼܪܵܐ ܕܡܲܠܸܠ ܐܸܢܹܝܢ</l>
                    <l n="859">ܘܫܲܦܝܼܪ ܐܼܡ݂ܲܪ ܕܡܲܠܸܠ ܘܲܫܡ݂ܲܥ ܕܠܵܐ ܒܲܥܝܵܕܼܵܐ ܀</l>
                    <l n="860">:ܕܠܵܐ ܒܲܥܝܵܕܼܵܐ ܫܲܡ̣ܥܹܗ ܠܡܲܡܠܠܵܐ ܕܠܵܐ ܡܸܬܼܡܲܠܲܠ</l>
                    <l n="861">ܡ̇ܕܹܝܢ ܓܲܠܝܵܐ ܗ̄ܝܼ ܕܥܲܒܼܪܹܗ ܠܛܲܟܼܣܵܐ ܕܡ̇ܝܘܿܬܼܘܼܬܼܵܐ ܀</l>
                    <l n="862">:ܦܵܘܠܘܿܣ ܒܲܠܚܘܼܕܸ ܨܒܼܵܐ ܕܲܢܕܲܡܹܐ ܒܠܵܐ ܡܵܝܘܿܬܹ̈ܐ</l>
                    <l n="863">ܘܣܵܗܹ̇ܕ ܚܲܝܠܵܐ ܕܝܲܗ̄ܒܼ݂ ܠܹܗ ܚܲܝܠܵܐ ܠܡܸܣܥܲܪ ܗܵܠܹܝܢ ܀</l>
                    <l n="864">:ܕܚܹܝܠ ܒܵܪܘܿܝܵܐ ܗ̄ܝܼ ܕܢܸܥܒܸܿܕܼ ܡܸܕܹܿܡ ܡ̣ܢ ܠܵܐ ܡܸܕ݂ܿܡ</l>
                    <l n="865">ܘܲܢܪܝܼܡ ܥܲܒܼܕܵܘ̈ܗܝ ܠܥܸܠ ܡ̣ܢ ܡܸܕܹܿܡ ܡܸܬܼܡܲܠܲܠ ܀</l>
                    <l n="866">:ܗܘ̤ܝܘܼ ܕܐܲܠܸܦ ܙܢܲܝ̈ ܚܸܟܼ̈ܡܵܬܹܗ ܠܲܒܼܢܲܝ̈ ܒܲܝܬܹܿܗ</l>
                    <l n="867">ܘܬܲܪܓܸܿܡ ܡܸܕܹܿܡ ܕܲܥܣܸܩ ܫܸܡܥܹܗ ܠܡܸܬܼܡܲܠܵܠܘܼ ܀</l>
                    <l n="868">:ܚܲܝܠܹܗ ܚܲܝܹܠ ܠܲܡܚܝܼܠܘܼܬܼܵܐ ܕܪܸܥܝܵܢ ܐ̄ܢܵܫܵܐ</l>
                    <l n="869">ܘܕܲܪܫܘܼܗܝ ܠܥܵܠܡܵܐ ܒܲܫܒܼܝܼ̈ܚܵܬܼܵܐ ܕܠܵܐ ܚܲܙ̈ܝܵܢ ܠܹܗ ܀</l>
                    <l n="870">:ܫܒܼܝܼ̈ܚܵܢ ܗ̣̄ܘܲܝ̈ ܛܵܒܼ ܡܸܠܹ̈ܐ ܕܡܲܠܸܠܘ ܫܠܝܼܚܹ̈ܐ ܒܐܲܪܥܵܐ</l>
                    <l n="871">ܘܠܵܐ ܐ̄ܢܵܫ ܝܵ̇ܕܲܥ ܕܢܸܬܼܢܹܐ ܚܲܝܠܵܐ ܕܣܘܼܟܵܠܲܝ̈ܗܘܿܢ ܀</l>
                    <l n="872">:ܚܲܟܿܝܼܡܵܐܝܼܬܼ ܣܥܲܪ ܟܠ ܕܲܣܥܲܪ ܡܚܲܟܸܿܡ ܐ̄ܢܵܫܵܐ</l>
                    <l n="873">ܘܐܸܣ݂ܲܪ ܟܠܵܐ ܒܚܘܼܒܵܐ ܫܲܠܡܵܐ ܕܥܲܡ ܡܵܪܹܟܠ ܀</l>
                    <l n="874">:ܠܗܵܢܵܐ ܢܝܼܫܵܐ ܕܫܲܝܸܢ ܟܠܵܐ ܥܗ݂ܲܕܼܘ ܚܘܼܫܵܒܲܝ̈</l>
                    <l n="875">ܘܚܸܠܛܹ̇ܬܼ ܫܲܪܒܹܿܗ ܒܫܲܪܒܵܐ ܕܚܸܙ̈ܘܹܐ ܐܲܠܵܗܵܝܹ̈ܐ ܀</l>
                    <l n="876">:ܡܸܛܠܵܬܹܗ ܗܘ̤ܵܘ ܐܵܦ ܚܸܙܘܹ̈ܐ ܕܲܚ̣ܙܵܘ ܟܹܐܢܹ̈ܐ</l>
                    <l n="877">ܘܐܲܝܟ ܗܲܕܿܝܼ̈ܐܹܐ ܕܲܪܫܘ̣ܘܼܗ̇ ܠܐܘܼܪܚܵܐ ܕܝܘܿܡ ܓܸܠܝܵܢܹܗ ܀</l>
                    <l n="878">:ܝܘܿܡ ܓܸܠܝܵܢܹܗ ܐܲܢܝܼܚ ܪܲܗܛܵܐ ܕܟܼܠ ܓܸܠܝܵܢܝܼ̈ܢ</l>
                    <l n="879">ܘܐܸܣܲܪ̣ ܐ̄ܢܵܫܵܐ ܘܲܫܡܲܝܵܢܹ̈ܐ ܒܫܲܝܢܵܐ ܕܥܲܡܹܗ ܀</l>
                    <l n="880">:ܒܫܲܝܢܵܐ ܕܥܲܡܹܗ ܗܘ̤ܵܬܼ ܬܲܪܥܘܼܬܼܵܐ ܒܹܝܬܼ ܠܹܗ ܘܲܠܟܼܠ</l>
                    <l n="881">ܘܠܵܐ ܦܵܫ̣ ܡܸܕܹܿܡ ܕܠܵܐ ܐܸܫܬܲܚܲܢ ܥܲܡ ܒܵܪܘܿܝܵܐ ܀</l>
                    <l n="882">ܒܝܲܕܼ ܒܲܪܢܵܫܵܐ ܣܲܥ̣ܪܵܗ̇ ܠܗܵܕܹܐ ܪܵܚܹ̇ܡ ܐ̄ܢܵܫܵܐ: </l>
                
                <pb ed="http://syriaca.org/bibl/1765" n="56"/>
                
                    <l n="883">ܘܒܹܗ ܫ̣ܪܵܐ ܣܝܵܓܼܵܐ ܘܒܲܛܸܠ ܡܵܘܬܵܐ ܘܲܒܼܥܸܠܕܲܪܵܐ ܀</l>
                    <l n="884">:ܒܹܗ ܡ̣ܠܲܟ ܚܲܝܹ̈ܐ ܠܵܐ ܡܵܝܘܿܬܹ̈ܐ ܠܡܵܝܘܿܬܼܘܼܬܼܵܐ</l>
                    <l n="885">ܘܢܲܚܡܹܗ ܒܣܲܒܼܪܵܐ ܥܲܕܼܠܵܐ ܢܹܐܬܸܐ ܝܘܿܡ ܢܘܼܚܵܡܵܐ ܀</l>
                    <l n="886">:ܝܵ̇ܕܲܥ ܗ̄ܘ̣ܵܐ ܠܹܗ ܠܥܼܡܪܵܐ ܕܙܲܒܼܢܵܐ ܕܲܫܚܝܼܩ ܪܲܗܛܹܗ</l>
                    <l n="887">ܘܩܲܕܹܿܡ ܛܲܝܸܒܼ ܥܘܼܡܪܵܐ ܐ̄ܚܪܹܢܵܐ ܕܢܝܼܚ ܘܲܡܫܲܝܲܢ ܀</l>
                    <l n="888">:ܡܦܵܣ ܗ̄ܘ̣ܵܐ ܕܲܫܚܝܼܩ ܟܝܵܢ ܡܵܝܘܿܬܹ̈ܐ ܒܡܵܝܘܿܬܼܘܼܬܼܵܐ</l>
                    <l n="889">ܘܐܸܫܬܵܘܕܲܝܼ ܠܹܗ ܕܫܵܪܹܐ ܡܸܢܹܗ ܢܝܼܪܵܐ ܕܡܵܘܬܵܐ ܀</l>
                    <l n="890">:ܓܲܠܝܵܐ ܗ̄ܘ̣ܵܬܼ ܠܹܗ ܗܵܕܹܐ ܕܲܣܥ̣ܲܪ ܒܫܘܼܠܵܡ ܙܲܒܼܢܹ̈ܐ</l>
                    <l n="891">ܘܩܲܕܹܿܡ ܘܲܓܼܠ̣ܵܐ ܒܝܲܕܼ ܓܸܠܝܵܢܹ̈ܐ ܕܓܼܠ̣ܵܐ ܠܥܲܒܼܕܵܘ̈ܗܝ ܀</l>
                    <l n="892">:ܐܲܝܟ ܗܲܕܲܝܼ̈ܐܹܐ ܗܘ̤ܵܘ ܩܲܕܲܝܫܹ̈ܐ ܩܕܼܵܡ ܨܸܒܼܝܵܢܹܗ</l>
                    <l n="893">ܘܲܕܼܪܲܫ ܐܘܼܪܚܵܐ ܕܢܸܪܕܿܘܿܢ ܐ̄ܢܵܫܵܐ ܠܘܵܬܼ ܨܸܒܼܝܵܢܹܗ ܀</l>
                    <l n="894">:ܗܵܐ ܚ̣ܙܵܘ ܐ̄ܢܵܫܵܐ ܟܡܵܐ ܪܵܚܹ̇ܡ ܠܹܗ ܠܓܸܢܣܵܐ ܕܐ̄ܢܵܫܵܐ</l>
                    <l n="895">ܕܒܹܗ ܒܲܟܼܝܵܢܵܐ ܡܚܵܘܹܐ ܚܘܼܒܵܐ ܕܒܲܣܝܼܡܘܼܬܹܗ ܀</l>
                    <l n="896">:ܚܘܼܒܹܿܗ ܚܵܘܝܼ ܒܝܲܕܼ ܚܸܙܘܵܢܹ̈ܐ ܕܕܼܡ̈ܘܵܢ ܕܸܡ̈ܘܵܢ</l>
                    <l n="897">ܘܣܲܝܸܟ ܐܸܢܘܿܢ ܒܲܚܕܼܵܐ ܕܡܘܼܬܼܵܐ ܕܚܲܕܼ ܒܲܪܢܵܫܵܐ ܀</l>
                    <l n="898">:ܚܲܕܼ ܒܲܪܢܵܫܵܐ ܓ̣ܒܼܵܐ ܡ̣ܢ ܟܠܹܗ ܟܝܵܢ ܡܵܝܘܿܬܹ̈ܐ</l>
                    <l n="899">ܘܩܲܪ̣ܵܝܗܝ ܒܲܫܡܹܗ ܘܝܲܗ̄ܒܼ݂ ܠܹܗ ܪܲܪܓܼܵܐ ܕܐܲܠܵܗܘܼܬܹܗ ܀</l>
                    <l n="900">:ܚܙܝܼ ܒܲܪܢܵܫܵܐ ܟܡܵܐ ܐܲܪܝܼܡܵܟ ܡܲܬܼܩܸܢ ܟܼܠܵܐ</l>
                    <l n="901">ܕܲܢܣ݂ܲܒܼ ܕܝܼܠܵܟ ܘܝܲܗ̄ܒܼ݂ ܠܵܟ ܕܝܼܠܹܗ ܚܘܼܒܵܢܵܐܝܼܬܼ ܀</l>
                    <l n="902">:ܫܒܼܝܼܚ ܨܸܒܼܝܵܢܵܐ ܕܲܩܪ̣ܵܝܗܝ ܒܲܫܡܵܐ ܕܲܫܒܼܝܼ̈ܚܵܬܹܗ</l>
                    <l n="903">ܘܲܙܥܘܿܪ ܦܘܼܡܵܐ ܕܟܼܠܵܗ̇ ܒܪܝܼܬܼܵܐ ܕܢܵܘܕܿܘܿܢ ܥܲܡܲܢ ܀</l>
                    <l n="904">:ܠܵܐ ܡܸܬܼܦܲܪܥܵܐ ܚܵܘܒܲܬܼ ܚܘܼܒܵܐ ܕܲܗܘ̤ܵܬܼ ܨܹܐܕܲܝܢ</l>
                    <l n="905">ܡܨܹܝܢ ܬܵܢܹ̇ܝܢ ܡܠܝܼ̈ܠܹܐ ܘܚܲܪ̈ܫܹܐ ܙܢܲܝ̈ ܪܲܒܿܘܼܬܹܗ ܀</l>
                    <l n="906">:ܗܘ̤ ܠܹܗ ܒܲܠܚܘܿܕܼ ܣܵܦܹ̇̄ܩ ܕܲܢܦܝܼܣ ܚܠܵܦ ܦܘܼܪܩܵܢܲܢ</l>
                    <l n="907">ܒܲܪ ܝܵ̇ܕܲܥ ܠܲܢ ܕܲܒܼܨܝܼܪ ܓܸܢܣܲܢ ܡ̣ܢ ܦܘܼܪܥܵܢܵܐ ܀</l>
                    <l n="908">:ܠܵܘ ܦܘܼܪܥܵܢܵܐ ܒܵܥܹ̇ܐ ܡܸܢܲܢ ܗܵܘ̇ ܠܵܐ ܣܢܝܼܩܵܐ</l>
                    <l n="909">ܐܸܠܵܐ ܕܢܲܠܦܲܢ ܕܡܵܐ ܕܲܦܪܲܥܢ݂ܲܢ ܢܸܚܕܹܿܐ ܒܟܼܝܼܠܲܢ ܀</l>
                    <l n="910">:ܠܲܢ ܗ̄ܘ̣ ܡܲܠܸܦ ܒܲܕܼ ܚܲܦܸܛ ܠܲܢ ܥܲܠ ܦܘܼܪܥܵܢܵܐ</l>
                    <l n="911">ܘܗܵܕܹܐ ܕܚܘܼܒܵܐ ܗ̄ܝܼ ܘܠܵܘ ܕܲܢܡܲܠܹܐ ܣܘܼܢܩܵܢ ܢܲܦܫܹܗ ܀</l>
                    <l n="912">:ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠ ܦܘܼܡܝܼ̈ܢ ܫܒܼܝܼܚ ܒܐܝܼܬܼܘܼܬܹܗ</l>
                    <l n="913">ܟܲܕܼ ܫܘܼܒܼܚܹܗ ܒܹܗ ܡܚܲܦܸܛ ܠܥܲܒܼܕܵܘ̈ܗܝ ܕܢܲܫܒܿܚܘܼܢܵܝܗܝ ܀</l>
                    <l n="914">ܥܘܢܝܼܬܼܵܐ: ܒܪܝܼܟܼܘܼ ܕܪܲܡܪܸܡ ܠܥܲܒܼܕܵܘ̈ܗܝ ܒܓܸܠܝܵܢܹܗ.</l>
                    <l n="915">ܘܲܥܒ݂ܲܕܼ ܐܸܢܘܿܢ ܢܵܘܣܹ̈ܐ ܠܪܲܒܿܘܼܬܹܗ ܀</l>
                </div>
            
        </body>
    </text>
</TEI>
