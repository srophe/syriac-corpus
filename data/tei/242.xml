<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:lang="en">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8720">Literal Commentary
                    on Isaiah - <foreign xml:lang="syr">ܦܘܼܫܩܐ ܣܘܼܥܪܢܝܐ ܕܐܫܥܝܐ
                    ܢܒܝܐ</foreign></title>
                <title xml:lang="en" level="s" ref="http://syriaca.org/work/8705">Old Testament
                    Commentaries of Dionysius bar Salibi</title>
                <title level="s">The Oxford-BYU Syriac Corpus</title>
                <author ref="http://syriaca.org/person/212">Dionysius bar Salibi</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person"/>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
                    <name type="person" ref="http://syriaca.org/person.xml#moez">Michael Oez</name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>The Oxford-BYU Syriac Corpus</authority>
                <idno type="URI">https://syriaccorpus.org/242</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <monogr>
                        <imprint>
                            <biblScope/>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>The Oxford-BYU Syriac Corpus is a joint project of the University of Oxford and
                    Brigham Young University in collaboration with Vanderbilt University and the
                    Initiative for Digital Humanities, Media, and Culture at Texas A&amp;M
                    University.</p>
                <!-- Look at editorialDecl desription in P5 for labels (https://www.tei-c.org/release/doc/tei-p5-doc/en/html/ref-editorialDecl.html) and use as necessary to describe the corpus/text in question -->
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc>
            <change when="2017-11-01" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text>
        <body>
            <div type="title">
                <ab xml:lang="syr">ܦܘܼܫܩܐ ܣܘܼܥܪܢܝܐ ܕܐܫܥܝܐ ܢܒܝܐ</ab>
            </div>

            <div type="text">
                <p xml:lang="syr"> ܬܘܼܒ ܥܠ ܩܕܝܼܡܘܼܬܐ ܕܢܒ̈ܝܐ ܚܕ ܡܼܢ ܚܒܪܗ ܐܝܘܿܒ ܩܕܝܼܡ ܠܡܐܬܝܼܬܐ ܕܐܠܗܐ
                    ܕܒܦܓܪ ܐܠܦܐ ܘܬܫܬܡܐܐ ܘܚܡܫ ܘܥܣܪܝܼܢ ܫܢ̈ܝܼܢ. ܡܘܿܫܐ ܩܕܝܼܡ ܠܡܫܝܼܚܐ ܐܠܦܐ ܘܐܪܒܥܡܐܐ ܘܬܡܢܝܢ
                    ܘܗ̄ ܫܢ̈ܝܼܢ. ܫܡܘܿܐܝܠ ܩܕܝܼܡ ܠܡܫܝܼܚܐ ܘܐܠܦ ܘܬܠܬܝܢ ܘܚܡܫ ܫܢ̈ܝܼܢ ܒܨ̄ ܐܠܦ ܘܐܪܒܥܡܐܐ ܘܠܗ̄
                    ܟܬܝܼܒ ܒܪܡ ܠܐ ܚܬܝܼܬ. ܕܘܝܼܕ ܩܕܝܼܡ ܠܡܫܝܼܚܐ ܬܫܥܡܐܐ ܘܚܡܫ ܘܬܫܥܝܼܢ ܫܢ̈ܝܼܢ. ܫܠܡܘܢܿ ܩܕܝܼܡ
                    ܠܡܫܝܼܚܐ ܬܫܥܡܐܐ ܘܚܡܫ ܘܬܡܢܝܼܢ ܫܢ̈ܝܼܢܢ. ܥܘܒܕܝܐ ܒܝܘܡ̈ܝ ܐܠܝܐ ܐܝܼܬ̄ܘ ܗܼܘܐ܆ ܐܠܝܼܫܥ
                    ܬܫܥܡܐܐ ܘܟ̄ܘ. ܥܡܘܿܣ ܐܡܿܪܝܼܢ ܕܐܒ̄ܘܼ ܕܐܫܼܥܝܐ ܐܝܼܬ̄ܘ. ܐܫܥܝܐ ܘܗܘܼܫܥ ܘܡܝܼܟܐ ܩܕܝܼܡܝܼܢ
                    ܠܡܫܝܼܚܐ ܫܬܡܐܐ ܘܫܒܥܝܼܢ ܫܢ̈ܝܼܢ. ܐܪܡܝܐ ܩܕܝܼܡ ܠܡܐܬܝܼܬܐ ܦܪܘܿܩܝܬܐ ܕܡܫܝܼܚܐ ܕܒܒܼܣܪ
                    ܚܡܫܡܐܐ ܘܫܬܝܢ ܫܢ̈ܝܼܢ ܒܨ̄ ܫܬ ܟܬܝܼܒ ܕܢܝܐܝܠ ܩܕܝܼܡ ܠܡܐܬܝܼܬܐ ܕܒܪ ܐܠܗܐ ܕܒܒܼܣܪ ܐܪܒܥܡܐܐ
                    ܘܬܫܥܝܼܢ ܫܢ̈ܝܼܢ. ܚܙܩܝܐܝܠ ܘܚܓܝ ܘܙܟܪܝܐ ܩܕܝܼܡܝܼܢ ܠܡܫܝܼܚܐ ܐܪܒܥܡܐܐ ܘܫܒܥܝܼܢ ܘܫܒܥ.
                    ܒܝܘܡ̈ܝ ܕܘܝܼܕ ܐܬܢܒܼܝ ܓܕ ܘܐܣܦ ܘܢܬܢ. ܘܒܝܘܡ̈ܝ ܪܚܒܥܡ ܫܠܝܡܘܢܿ ܢܬܢ ܘܐܝܚܐ ܕܡܼܢ ܫܝܠܘܼ.
                    ܘܒܝܘܡ̈ܝ ܐܝܚܐ </p>
            </div>
            <div type="text">
                <p xml:lang="syr"> ܘܫܡܝܐ. ܘܒܝܘܡ̈ܝ ܐܣܐ ܚܢܢܝܐ ܘܝܘܼܐܝܠ ܘܥܙܪܝܐ. ܘܒܝܘܡ̈ܝ ܝܘܿܫܦܛ ܐܠܝܐ
                    ܘܡܝܼܟܐ ܒܪ ܝܡܠܐ ܘܥܘܼܒܕܝܐ ܘܒܝܘܡ̈ܝ ܝܘܿܐܫ ܐܠܝܼܫܥ ܘܙܟܪܝܐ ܒܪ ܝܘܼܝܕܥ ܗ݀ܢܐ ܙܟܪܝܐ ܩܼܛܠܗ
                    ܐܡܿܘܿܨܝܐ. ܘܒܝܘܡ̈ܝ ܐܡܘܼܨܐ ܥܡܘܿܣ ܘܗܘܼܫܥ ܘܝܘܢܢ ܘܢܚܚܘܼܡ. ܘܒܝܘܡ̈ܝ ܥܘܼܙܝܐ ܗܘܼܫܥ ܘܥܡܘܿܣ
                    ܘܐܫܥܝܐ. ܘܒܝܘܡ̈ܝ ܝܘܼܬܡ ܗܘܼܫܥ ܘܐܫܥܝܐ ܘܡܝܼܟܐ ܡܝܪܫܝܐ ܘܝܘܼܐܠ ܒܪ ܒܬܘܼܐܠ. ܘܒܝܡ̈ܝ ܚܙܩܝܐ
                    ܘܡܢܫܐ ܗܼܢܘܢܿ ܟܕ ܗܼܢܘܢܿ. ܘܒܝܘܡ̈ܝ ܝܘܼܫܐ ܥܒܕ ܫܠܘܿܡ ܘܨܢܝܐ ܘܚܘܼܠܕܝ ܐܢܬܬܐ ܘܐܪܡܝܐ.
                    ܘܒܝܘܡ̈ܝ ܐܠܝܩܝܡ ܐܪܡܝܐ ܘܐܘܪܝܐ ܒܪ ܫܡܥܝܐ. ܒܝܘܡ̈ܝ ܨܕܩܝܐ ܐܪܡܝܐ ܘܚܙܩܝܐܝܠ ܘܚܒܘܩܘܿܩ.
                    ܕܢܝܐܝܠ ܐܬܢܒܝܼ ܡܼܢ ܫܢܿܬܐ ܕܬܠܬ ܕܝܘܼܝܩܝܼܡ ܥܕܡܐ ܠܫܢܬ ܬܠܬ ܕܟܘܼܪܫ. ܚܓܝ ܘܙܟܪܝܐ ܘܡܠܐܟܝ
                    ܒ݀ܬܪ ܦܘܼܢܝܐ ܐܬܢܒܝܼ. ܥܣܪܝܼܢ ܡܕܒܪ̈ܢܐ ܩܡܼܘ ܒܥܡܐ ܒ݀ܬܪ ܦܘܼܢܝܐ. ܙܘܼܪܒܒܝܼܠ ܘܝܘܼܝܩܝܼܡ
                    ܘܐܠܗܝ ܒܪ ܝܘܼܝܩܝܼܡ ܘܝܘܼܝܕܥ ܒܪ ܐܣܦ ܘܒܘܿܚܢܢ ܒܪ ܝܘܼܝܕܥ ܘܥܕܘܼ ܒܪ ܝܘܿܚܢܢ. ܕܘܼܚܐ ܒܪ
                    ܥܕܘ. ܐܠܝܥܙܪ ܗ݀ܘ ܕܒܝܘ̈ܡܘܗܝ ܐܬܦܫܼܩܘ ܟܬܒ̈ܐ ܡܼܢ ܥܒܪܝܐ ܠܝܘܢܝܐ. ܒܪ ܣܝܼܪܐ ܒܪ ܫܡܥܘܿܢ. ܒܪ
                    ܫܡܥܘܿܢ ܐܚܘܼܗܝ ܕܐܠܝܼܥܙܪ. ܫܡܥܘܢ ܐܒܘܼܗܝ ܕܒܪ ܣܝܼܪܐ. ܚܘܢܝܐ ܪܒ ܟܗ̈ܢܐ. ܝܼܗܘܼܕܐ ܡܩܒܝ ܒܪ
                    ܡܬܝܼܬܐ. ܗܿܢܐ ܚܼܕܬ ܠܗܝܟܠܐ ܘܛܪܕ ܠܪܒ ܚܝܠܐ ܕܐܢܛܝܟܘܿܣ. ܒܿܬܪ ܗܿܢܐ ܡܢܐܬܘܿܣ ܪܒ ܟܗ̈ܢܐ
                    ܕܥܘܠܐ ܐܠܩܝܘܒܝܘܿܣ. ܒܿܬܪ ܗܿܢܐ ܐܬܬܬܓܼܥܠܬ݀ ܪܒܘܼܬ ܟܗܢܘܼܬܐ ܠܝܼܗܘܕܐ ܡܩܒܝ. ܘܒܬܪܗ ܝܘܼܢܬܢ
                    ܐܚܘܼܗܝ ܘܒܿܬܪܗ ܫܡܼܥܘܢ ܐܚ̄ܘܼ ܘܒܿܬܪܗ ܝܘܿܚܢܢ ܒܪܗ ܕܐܬܩܼܪܝܼ ܐܘܪܩܐܢܘܿܣ ܟܕ ܐܚܼܕ ܠܐܘܪܩܢܝܐ
                    ܥܣܪܝܼܢ ܘܫܬ ܫܢ̈ܝܼܢ ܗܿܢܐ ܐܚܼܪܒ ܠܫܡܪܝܼܢ ܘܒܢܼܗܿ ܘܩܼܪܗܿ ܣܒܐܣܛܝܐ. ܒ݀ܬܪ ܐܪܝܼܣܛܘܼܒܘܿܠܘܿܣ
                    ܒܪܗ. ܘܥܡ ܟܗܢܘܼܬܐ ܐܦ ܬܓܐ ܩܛܪ ܒ݀ܬܪ ܐܪܒܥܡܐܐ ܘܐܪܒܥ ܘܬܡܢܝܼܢ ܫܢ̈ܝܼܢ ܕܒܛܠܬ݀ ܡܠܟܘܼܬܗܘܢܿ
                    ܒܿܬܪܟܢ ܐܠܟܣܢܕܪܘܣ ܒ݀ܬܪܗ ܐܠܟܣܢܕܪܐ ܐܢܬܬܗ ܘܒܟܝܗܿ ܐܩܪܒܼܘ ܥܠ ܟܗܢܘܼܬܐ ܘܐܪܝܣܛܘܒܩܠܘܿܣ
                    ܒܪܗܿ ܦܟܼܪܘܼܗܝ ܪ̈ܘܼܡܝܐ ܘܠܐܘܪܩܐܢܝܘܿܣ ܐܚܘܼܗܝ ܫܪܪܘ ܒܟܗ̄ܢܘܼ ܫܢ̈ܝܐ ܕܟܿܠܗܘܢܿ ܗܘ̈ܝܢ
                    ܐܪܒܥܡܐܐ ܘܬܡܢܝܢ ܘܬܠܬ ܐܝܟ ܕܒܕܢܝܐܝܠ ܐܪܒܥܡܐܐ ܘܬܫܥܝܢ. ܒܫܢܬ ܬܠܬܝܢ ܘܬܠܬ ܕܥܘܼܙܝܐ ܣܠܼܩ
                    ܦܩܠ ܡܠܟܐ ܕܒܒܝܠ ܥܠ ܡܚܢܝܡ ܡܠܟܐ ܕܫܡܪܝܼܢ ܘܕܝܣܪܐܝܠ ܘܢܣܼܒ ܡܢܼܗ ܐܠܦ ܟܟܪ̈ܝܼܢ ܕܣܐܡܐ ܡܼܢ
                    ܗܿܪܟܐ ܫܪܝܼܘ ܡܬܓܠܘܝܢ ܝܣܪ̈ܠܝܐ ܦܩܚ ܒܪ ܪܘܡܠܝܐܼ ܒܙܒܼܢܐ ܗܿܢܐ ܐܬܐ ܬܠܓܬ ܦܠܣܪ ܡܠܟܐ ܕܒܒܝܠ
                    ܘܫܼܒܐ ܠܒܢ̈ܝ ܪܘܒܝܠ ܘܠܒܢ̈ܝ ܓܕ ܘܫܒܛܐ ܕܢܦܬܠܝ ܘܕܒܓܠܝܼܠܐ. ܘܐܚܙ ܒܪ ܝܘܼܬܡ ܒܙܒܢܼܗ ܐܬܼܐ
                    ܪܨܢ ܡܠܟܐ ܕܕܪܡܣܘܿܩ ܘܣܘܼܪܝܐ ܘܦܩܝ ܒܪ ܪܘܼܡܠܝܐ ܡܠܟܐ ܕܝܼܣܪܐܝܠ ܘܚܪܼܒܘ ܡܼܢ ܝܼܗܘܼܕܐ
                    ܪ̈ܒܘܬܐ ܬܪ̈ܥܣܪ. ܘܒܫܢܬ ܬܫܥ ܕܗܘܼ ܫܥ ܒܪ ܐܠܐ ܘܕܐܚܙ ܕ݀ܝܐ ܣܠܼܩ ܫܠܡܢܥܣ ܥܠ ܫܿܡܪܝܼܢ ܘܫܼܪܐ
                    ܥܠܝܗܿ ܬܠܬ ܫ̈ܢܝܼܢ ܘܟܒܫܼܗ ܘܓܠܝܼ ܠܒܿܒܝܠ ܠܥܣܪܐ ܫܒ̈ܛܝܼܢ ܘܒܛܠܬ݀ ܡܠܟܘܼܬܐ ܕܝܼܣܪܐܝܠ ܒ݀ܬܪ
                    ܨܐܢܘ̄ ܫܢ̈ܝܼܢ ܘܒܫܡܪܝܼܐ </p>
            </div>
            <div type="text">
                <p xml:lang="syr"> ܩܨ̄ܕ. ܐܚܪ̈ܢܐ ܐܡܿܪܝܼܢ ܕܒܫܢܬ ܐܪܒܥ ܕܚܙܩܝܐ ܫܒܼܐ ܫܠܡܢܥܣܪ ܠܫܡܿܪܝܼܢ ܘܫܕܪ
                    ܠܐܬܘܼܪܝܐ ܠܡܼܛܪ ܠܐܪܥܐ. ܘܐܬܩܼܪܝܼܘ ܫܡܪ̈ܝܐ ܢܛܘܿܪ̈ܐ ܘܩܛܼܠܘ ܐܢܘܿܢ ܐܪ̈ܝܘܬܐ. ܘܥܙܪܐ ܟܗܢܐ
                    ܐܠܼܦ ܐܢܘܢܿ ܠܐܘܼܪܝܬܐ. ܘܒܫܢܬ݀ ܚܝ̄ ܕܡܢܫܐ ܐܫܬܼܒܝܼ ܡܢܫܐ ܡܛ݀ܠ ܥܘܠܗ ܠܒܿܒܝܠ. ܘܗܼܘܐ ܬܡܿܢ
                    ܫܢ̈ܝܐ ܠ̄ܙ ܘܨܠܝܼ ܘܥܛܦܼ ܠܡܠܟܘܼܬܗ. ܘܒܫܢܬ ܬܠܬ ܕܝܘܼܝܩܝܡ ܐܡܼܠܟ ܒܒܒܿܝܠ ܢܒܘܟܕܢܨܪ
                    ܒܪܢܐܒܘܦܠܣܪ ܘܣܠܼܩ ܥܠ ܐܘܿܪܫܠܝܡ ܫܼܒܝܐ ܩܕܡܝܐ. ܘܫܼܒܐ ܡ̈ܐܢܝ ܬܫܡܼܫܬܐ ܘܠܕܢܝܐܝܠ ܘܚܒܼܪ̈ܘܗܝ
                    ܘܐܪܡܝܼܡܐܕܬܐ ܥܠ ܝܘܼܝܩܝܼܡ. ܘܒܫܢܬ ܬܡܢܐ ܕܝܘܼܝܩܝܼܡ. ܣܠܼܩ ܬܘܼܒ ܢܒܘܟܕܢܨܪ ܥܠ ܐܘܪܫܠܝܡ
                    ܘܐܪܡܝܼ ܙܒܢܼܬܐ ܕܬܪܬܝܢ ܡܐܕܬܐ ܥܠ ܝܘܼܝܩܝܼܡ ܘܗܦܼܟ. ܘܒܫܢܬ݀ ܬܡܿܢܐ ܕܢܒܘܼܟܕܢܨܪ ܡܝܼܬ
                    ܝܘܼܝܩܝܼܡ ܘܐܡܼܠܟ ܒܪܗ ܝܘܼܟܢܝܐ ܘܣܼܛܢܐ ܠܒܼܗ ܡܼܢ ܡܪܝܐ. ܘܣܠܼܩܖ ܥܠܘܗܝ ܢܒܘܟܕܢܨܪ ܘܫܼܒܝܗܝ
                    ܘܠܐܡܗ ܘܠܪ̈ܝܫܢܘܗܝ ܠܒܒܿܝܠ ܐܬܚܼܫܒ ܫܒܥ ܘܬܠܬܝܢ ܫܢ̈ܝܼܢ ܘܟܕ ܐܡܠܼܟ ܐܘܼܠܡܕܪܘܼܟ ܒܪ
                    ܢܒܘܟܕܢܨܪ ܒܕܘܼܟܬ ܝܘܼܟܢܝܐ ܘܒܫܢܬ ܚܕܥܣܪ ܕܨܕܩܝܐ ܐܦ ܕܢܒܘܼܟܢܕܢܨܪ ܕܟ̄ܐ. ܙܒܢ̄ܬܐ ܕܐܪܒܥ
                    ܟܒܫܼܗܿ ܠܐܘܿܪܫܠܡ ܘܐܘܩܼܕ ܠܗܝܟܠܐ܆ ܬܘܣܼܦܬܐ ܥܠ ܢܘܼܣܟܐ. ܡܬܢܝܐ ܕܗܘܼ ܨܕܩܝܐ ܘܢܒܘܼܟܕܢܨܪ
                    ܐܩܝܼܡ ܠܨܕܩܝܐ ܒܿܬܪ ܝܘܟܢܝܐ ܘܟܕ ܡܼܪܕ ܥܠܘܗܝ ܘܝܗܼܒ ܫܩܼܠܐ ܠܡܪܐ ܕܡܨܪܝܢ ܐܬܼܐ ܥܠܘܗܝ
                    ܢܒܘܟܕܢܨܪ ܘܐܘܩܼܕ ܠܗܝܟܠܐ ܘܕܒܪ ܥܡܗ ܠܨܕܩܝܐ ܟܕ ܐܣܝܼܪ ܠܒܿܒܝܠ ܘܥܼܒܕܗ ܕܛܚܿܢ ܒܪܚܝܐ ܥܕܡܐ
                    ܕܡܝܼܬ. ܒܥܘܼܕܪܢܐ ܘܪ̈ܚܼܡܐ ܘܛܝܒܘܼܬܐ ܕܡܪܝܐ ܡܫܿܪܝܢܢ ܕܢ݀ܟܬܘܼܒ ܦܘܼܫܩܐ ܣܘܼܥܪܢܝܐ ܕܐܫܥܝܐ
                    ܢܒܝܐ ܕܐܬܬܣܝܼܡ ܒܝܨܝܼܦܘܼܬܗ ܕܐܒܘܢܿ ܡܪܝ ܕܝܘܿܢܢܣܝܘܿܣ ܒܪ ܨܠܝܼܒܝܼ ܢܝܼܚ ܢܦܼܫܐ܆ </p>
            </div>
            <div type="text">
                <p xml:lang="syr"> ܨܚܚܐ ܩܕܡܝܐ܆ ܩܦܼܠܐܘܿܢ܆ ܐ܆ ܚܼܙܘܐ ܕܐܫܥܝܐ ܗ̄ ܓܠܝܢܐ ܘܒܝܕ ܚܕ ܚܙܼܘܐ ܥܠ
                    ܣܓܝ̈ܐܐ ܪܡܿܙ ܗ݀ܝ ܕܣܝܼܡ ܫܡܗ ܘܕܒܘܼܗܝ ܘܕܡܠ̈ܟܐ ܒܪܝܼܫܐ ܕܟܬܒܐ ܐܡܿܪܝܼܢ ܕܠܡܟ̈ܬܒܢܐ ܣܝܼܡܝܼܢ
                    ܘܠܘ ܠܢܒܝܐ ܫܡܼܥܘ ܫܡ̈ܝܐ ܗ̄ ܪܝܼܫܐ ܕܢܒܝܘܼܬܗ ܠܟܝ̈ܢܐ ܚܪ̈ܫܐ ܩ݀ܪܐ ܠܣܗܕܘܼܬܐ ܡܛ݀ܠ ܕܡܠ̈ܝܼܠܐ
                    ܗܦܼܟܘ ܡܼܢ ܠܘܿܬܗ. ܒܢ̈ܝܐ ܪܒܝܿܬ ܗ̄ ܒܝܘܼܠܦܢܐ ܡܚܝܿܢܐ ܘܪܡܪܡܿܬ ܗ̄ ܒܬܕܡܪ̈ܬܐ ܕܣܥܿܪܬ
                    ܒܡܦܼܩܬܗܘܢܿ ܐܥܠܝܼܘ ܒܝܼ ܗ̄ ܐܫܼܬܩܠܘ ܥܠܝ ܘܒܣܼܪܘ ܥܠ ܢܡܘ̈ܣܝ. ܙܪܥܐ ܡܒܐܫܐ ܗ̄ ܐܝܟ ܡܛܝܒ̈ܝ
                    ܕܢܥܼܒܕܘܢܼ ܒܝܼܫܬܐ. ܡܚܒܼ̈ܠܐ ܗ̄ ܒܗ݀ܝ ܕܐܬܚܒܼܠܘ ܒܣܘܼܥܪ̈ܢܝܗܘܢܿ. ܠܡܿܢܐ ܗ̄ ܐܝܿܕܐ ܥܠܼܬܐ
                    ܐܠܨܬܟܘܢܿ ܕܗ݀ܕܐ ܬܣܼܥܪܘܢܿ ܬܘܼܒ ܬܒܠܼܥܘܢܿ ܗ̄ ܡܚܘ̈ܬܐ ܥܠ ܕܠܐ ܬܒܼܬܘܢܿ. ܘܬܘܼܣܦܘܢܿ ܗ̄
                    ܡܬܪܕܝܢ ܐܢܬܘܢܿ ܕܐܘܣܼܦܬܘܢܿ ܥܠ ܒܝܼܫܘܼܬܟܘܢܿ. ܡܛ݀ܠ ܕܟ݀ܠ ܪܝܼܫ ܗ̄ ܪ̈ܝܫܢܐ ܠܟܐܒܐ ܗ̄
                    ܠܕܚܠܬ݀ ܦܬܟܪ̈ܐ. ܘܟ݀ܠ ܠܒܼܐ ܗ̄ ܡܨܥ̈ܝܐ. ܠܟܪܝܘܼܬ ܗ̄ ܦܘܼܪܥܢܐ ܕܣܿܒܠܝܼܢ ܒܟܐܢܘܼ̄ ܡܼܢܦܣܬܐ
                    ܕܪܓܠܐ ܗ̄ ܡܼܢ ܙܥܘܿܪܐ ܘܥܕܡܐ ܠܪܒܐ ܠܝܬ ܒܗܘܢܿ ܕܚܠܬ݀ ܐܠܗܐ. ܐܠܐ ܨܘܼܠ̈ܦܬܐ ܗ̄ ܡܼܢ ܚܫ̈ܐ
                    ܦܓܪ̈ܢܝܐ ܪܡܿܙ ܥܠ ܚܫ̈ܐ ܕܢܦܼܫܐ ܘܚܛܗ̈ܐ ܥܒܝ̈ܐ ܗ̄ ܥܘܼܒ̈ܝܢܐ. ܠܐ ܠܡܨܼܡܕ ܗ̄ ܕܠܐ ܐܣܿܝܘܼܬܐ
                    ܐܢܘܿܢ. ܒܡܫܼܚܐ ܕܡܪܚ̄ܡ ܡܬܼܪܟܟܝܼܢ ܘܐܬܿܝܢ ܠܬܝܿܒܘ̄ </p>
            </div>
            <div type="text">
                <p xml:lang="syr"> ܐܟܿܠܝܼܢ ܠܗܿ ܗ̄ ܛܒ̈ܬܐ ܕܚܡܼܠܬܘܢܿ ܫ݀ܩܠܝܼܢ ܠܗܝܢ ܫ݀ܦܝ̈ܐ. ܐܝܟ ܗܦܝܼܟܬܐ
                    ܗ̄ ܕܡܼܢ ܒܥܠܕܒ̈ܒܐ ܗܦܝܼܟܐ ܘܚܪܝܼܒܐ. ܐܘܿ ܕܡܬܼܗܦܟܐ ܡܼܢܕܪܝܼܫ ܠܢܘܼܟܪ̈ܝܐ. ܘܐܫܬܼܚܪܬ݀ ܗ̄
                    ܒܡܓܙܝܢܘܼܬܐ ܐܘܿܪܫܠܝܡ. ܐܝܟ ܟܪܡܐ ܓܠܝܼܙ ܡܼܢ ܦܐܪ̈ܐ ܘܐܟܙܼܢܐ ܕܢ݀ܛܘܪ̈ܐ ܟܪܝܼܟܝܼܢ ܘܢ݀ܛܪܝܼܢ
                    ܠܟܪܡܐ ܘܡܩܿܛܝܐ. ܗܿܟܢܐ ܒܪܬ݀ ܨܗܝܘܢܿ ܡܛܠ ܕܠܐ ܐܫܼܟܚ ܒܗܿ ܦܐܪ̈ܐ ܕܕܚܠܬ݀ ܐܠܗܐ. ܐܫܬܼܒܩܬ݀.
                    ܕܠܐ ܢܛܘܼܪܬܐ ܕܝܨܝܼܦܘܼܬܗ ܕܐܠܗܐ. ܫܠܘ ܡܼܢ ܒܝܼܫ̈ܬܐ ܗ̄ ܦܘܼܫܘ ܡܼܢ ܒܝܼܫ̈ܬܐ ܘܫܟܝܼܪ̈ܬܐ.
                    ܘܝܼܠܦܘ ܗ̄ ܘܗܪܘܓܘ ܒܝܘܼܠ̈ܦܢܐ ܕܛܒ̈ܬܐ. ܘܕܘܼܢܘ ܝܬܡ̈ܐ ܗ̄ ܬܒܥܼܘ ܠܛ̈ܠܝܼܡܐ ܡܼܢ ܛܠܘܿܡ̈ܐ.
                    ܘܐܢ ܗܿܠܝܢ ܬܥܼܒܕܘܢܼ ܐ݀ܦܢ ܐܝܟ ܙܚܘܼܪܝܼܬܐ ܐܬܟܬܼܡܬܘܢ ܒܚܛܝܼܬܐ ܐܝܟ ܬܠܓܐ ܐܚܿܘܪܟܘܢܿ. ܘܐܢ
                    ܣܘܼܡܩܘܼܬܐ ܕܬܘܠܥܐ ܗܿܝ ܕܡܼܢܗܿ ܨ݀ܒܥܝܼܢ ܣܘܼܡܩܐ ܗܼܘܝܬܘܿܢ ܒܚܘ̈ܒܐ ܐܝܟ ܥܡܪܐ ܚܘܪܐ
                    ܐܢܿܚܪܟܘܿܢ ܒܝܕ ܒܛܝܼܠܘܼܬܝ. ܐܝܿܟܢܐ ܗܘܼܬ ܙܢܝܼܬܐ ܗ̄ ܒܣܓܕܬ݀ ܦܬܟܪ̈ܐ. ܐܣܼܬܠܝܼ ܗ̄
                    ܐܬܛܡܼܐܐ܆ ܘܡܣܼܬܪܗܒܝܼܢ ܠܡܦܼܪܥ ܗ̄ ܒܝܼܫܬܐ ܚܠܼܦ ܒܝܼܫܬܐ. ܘ݀ܝ ܡܬܼܦܪܥ ܐܢܼܐ ܗ̄ ܘ݀ܝ ܠܗܘܢܿ
                    ܐܡܼܬܝ ܕܡܬܼܦܪܥܝܼܢ ܡܢܼܝ ܐܝܟ ܥܒܕ̈ܝܿܗܘܢ. ܘܐܦܿܢܐ ܐܝܼܕܝ ܥܠܝܗܘܢܿ ܗ̄ ܥܡ ܡܥܝܼܩ̈ܢܝܬܐ ܚܿܠܛ
                    ܡܚܕ̈ܝܢܝܬܐ. ܡܫܿܚܠܦ ܐܢܼܐ ܠܡܥܒܕܢܘܼܬܝ ܠܥܘܼܕܪܢܟܝ. ܘܐ݀ܨܪܘܼ݀ܦ ܗ̄ ܗܿܝܕܝܢ ܐ݀ܥܠ ܠܡܪ̈ܘܕܐ
                    ܕܒܟܝ ܠܟܘܼܪܐ ܕܥܩ̈ܬܐ ܘܐ݀ܨܪܘܿܦ ܘܐܕܿܟܐ ܐܢܘܿܢ ܐܝܟ ܕܠܕܗܒܐ. ܘܐ݀ܩܝܼܡ ܕܝܼ̈ܢܝܢܝ ܗ̄
                    ܙܘܼܪܒܒܝܠ ܘܝܫܘܿܥ ܒܪ ܝܘܿܙܕܩ ܒܦܘܼܢܝܐ. ܐܝܟ ܕܡܢܼܩܕܝܼܡ ܗ̄ ܐܝܟ ܕܒܝܘܡ̈ܝ ܕܘܝܼܕ܆ ܡܠܘܿܟ̈ܝܟܝ
                    ܗ̄ ܕܝܿܢ̈ܐ ܟܐܢ̈ܐ ܘܡܠ̈ܘܿܢܐ ܡܝܬܪ̈ܐ ܡܼܢ ܓܢ̈ܝܬܐ ܗ̄ ܓܢ̈ܝܬܐ ܩ݀ܪܐ ܠܨܠܡ̈ܠܐ ܕܐ̈ܠܗܬܐ ܢܩܒ̈ܬܐ
                    ܕܡܩܝܼܡܝܼܢ ܗܼܘܘ ܒܚܫܘܼܟܐ ܘܒܓܘܼ̈ܢܘܬܐ ܐܟܙܼܢܐ ܕܝܘܼܩܢܐ ܕܐܣܬܪܐ ܐܘܟܝܼܬ ܦܪܘܼܕܝܼܛܝܼ.
                    ܘܢܗܼܘܐ ܥܘܼܫܢܗܘܢ ܠܣܪܩܬܐ ܗ̄ ܚܝܠܗܘܢܿ ܐܝܟ ܣܪܩܬܐ ܕܡܣܼܬܪܩܐ ܡܼܢ ܟܬܼܢܐ ܕܠܐ ܩܝܿܡܐ ܩܕܡ
                    ܢܘܼܪܐ. ܠܒܠܨܘܼܨ̈ܝܬܐ ܗ̄ ܦܪܚܪ̈ܘܼܚܝܬܐ ܕܢܘܼܪܐ ܕܗ݀ܟܢ ܠܡ ܡܬܼܡܚܠܝܼܢ ܐܝܟ ܦܪܚܪ̈ܘܼܚܝܬܐ
                    ܕܢܦܩ̈ܢ ܡܼܢ ܢܘܼܪܐ. ܕܥܡ ܫܘܼܪܝܐ ܫܘܼܠܡܐ ܩܠܝܼܠܐ ܗܿܘܐ ܠܗܘܢܿ܆ ܩܦܠܐܘܢܿ ܒ܆ ܘܢܗܼܘܐ ܒܝܘܡ̈ܬܐ
                    ܗ̄ ܡܫܬܼܥܐ ܥܠ ܓܠܝܢܐ ܐܚܪܢܐ. ܛܘܼܪ ܒܝܬܗ ܗ̄ ܛܘܼܪܐ ܠܡ ܗ݀ܘ ܕܒܿܢܐܼ ܥܠܘܗܝ ܗܝܟܠܐ ܡܬܼܚܙܐ
                    ܪܡܐ ܒܝܕ ܬܕܡܪ̈ܬܐ ܕܡܣܼܬܥܪ̈ܝܢ ܒܗ ܒܐܒܕܢܐ ܕܒܥ̈ܠܕܒܒܐ ܢܪܥܘܢܿ ܣܦܣܝܼܪ̈ܝܗܘܿܢ ܗ̄ ܟܕ ܚܿܙܝܢ
                    ܒܥܠܕܒ̈ܒܐ ܕܚܕܝܼܪܝܼܢ ܠܕܒܝܬ ܓܘܿܓ ܕܐܬܚܼܪܒܘ ܡܼܢ ܩܢܼܛܐ ܡܫܚܿܠܦܝܼܢ ܠܡܐܢ̈ܝ ܙܝܢܗܘܢܿ ܠܡܐܢ̈ܐ
                    ܕܐܟܪܘܼܬܐ ܡܛ݀ܠ ܕܠܐ ܡܨܿܝܢܼ ܕܢܥܒܕܘܢܼ ܥܡܢ ܩܪܒܐ ܒܢܘܼܗܪܗ ܕܡܪܝܐ ܗ̄ ܒܛܒ̈ܬܐ. ܬܘܼܒ ܕܢ݀ܬܦܢܐ
                    ܠܡ ܡܼܢ ܥܘܠܐ ܠܘܿܬ ܛܒ̈ܬܐ. ܡܛ݀ܠ ܕܫܒܩܬܝܗܝ ܗ̄ ܡܛ݀ܠ ܕܫܒܼܩܬ ܐܢܘܢܿ ܕܫܥܬܐܐܘܿ ܡܪܝܐ ܒܬܢܘܝ
                    ܕܬܝܿܒܘܼܬܐ. ܐܬܡܟܼܟܘ ܐܢ̈ܫܐ ܗ̄ ܡܛ݀ܠ ܕܐܪܟܢܼܘ ܪ̈ܝܫܝܗܘܢܿ ܘܐܬܡܼܟܟܘ ܩܕܡ ܦܬܟܪ̈ܐ ܢܫܼܬܦܠܘܢܼ
                    ܩܕܡ ܒܥܠܕܒܒ̈ܝܗܘܢܿ. ܘܠܐ ܬܫܼܒܘܿܩ ܠܗܘܢܿ ܗ̄ ܡܛ݀ܠ ܕܚܠܼܦ ܛܒ̈ܬܟ ܠܐ ܬܫܼܒܘܿܩ ܘܬܗܼܡܐ ܡܼܢ
                    ܬܒܥܼܬܗܘܢܿ. ܥܘܿܠܘ ܒܛܪܢܐ ܗ̄ ܐܡܿܪ ܠܥܡܐ ܕܥܪܘܿܩܘ ܘܐܬܼܛܫܘ ܒܛܪ̈ܢܐ ܕܟܐܦܐ. ܘܒܚܘܼ̈ܠܢܐ </p>
            </div>
            <div type="text">
                <p xml:lang="syr"> ܐܘܟܝܼܬ ܚܪܘܪ̈ܐ ܕܥܦܪܐ. ܡܼܢ ܩܕܡ ܕܚܠܼܬܗ ܕܡܪܝܐ ܗ̄ ܕܡܛܝܒܼ ܕܢܦܼܪܘܿܥܟܘܢܿ
                    ܐܝܟ ܒܝܼܫ̈ܬܟܘܢܿ. ܥܝ̈ܢܐ ܪ̈ܡܬܐ ܗ̄ ܡܡܿܟܟܼ ܠܚܬܝܼܪܘܼܬܗܘܢܿ ܕܣܿܒܪܝܼܢ ܗܼܘܘ ܕܠܐ ܫܼܬܒܝܢ.
                    ܘܐܫܼܬܒܝܼܘ. ܡܛ݀ܠ ܕܝܘܡܗ ܕܡܪܝܐ ܗ̄ ܝܘܡܐ ܩܿܪܐ ܠܙܒܼܢܐ ܕܥܿܒܕ ܡܢܼܗܘܢ ܬܒܥܼܬܐ. ܗܿܢܐ ܠܡ
                    ܙܒܢܼܐ ܠܫܒܗܪ̈ܢܐ ܘܡܪ̈ܚܐ ܡܥܬܼܕ. ܘܠܟܿܠܗܘܢܿ ܕܘ̈ܩܐ ܗ̄ ܪ̈ܡܐ ܘܡܥ̈ܠܝܐ. ܕܪܓܼܬܐ ܗ̄ ܡܛ݀ܠ
                    ܥܘܼܬܪܗܘܢܿ ܪܚܝܼܡܝܼܢ ܘܡܝܼܩܪܝܼܢ ܕܢܫܕܘܢܿ ܐܢܫ̈ܐ ܦܬܟܪ̈ܐ. ܘܠܦܪ̈ܚܕܘܼܕܐ ܗ̄ ܡܼܢ ܬܠܬ ܚܘܼܝܗ
                    ܣܪܝܼܩܐ ܠܦܘܼܠܚܢ ܦܬܟܪ̈ܐ. ܡܼܢ ܡܠܘܿܐܐ ܘܡܼܢ ܥܒܘܿܕ̈ܝܗܘܢܿ ܘܡܼܢ ܙܒܼܢܐ ܕܒܗ ܡܬܼܦܠܚܝܼܢ
                    ܕܐܟܙܼܢܐ ܕܦܪ̈ܚܕܘܼܕܐ ܒܠܠܝܐ ܦܼܪܚܝܼܢ ܗܿܟܢܐ ܗܼܢܘܢܿ ܒܟܣܼܝܐ ܘܒܠܝ̈ܠܘܬܐ ܣܿܓܕܝܼܢ ܗܼܘܘ
                    ܠܦܬܟܪ̈ܐ. ܡܼܢ ܐܢܫܐܕܢܫܡܼܬܐ ܒܢܚܝܼܪ̈ܘܗܝ ܗ̄ ܠܐ ܬܬܼܬܟܠܘܢܼ ܘܬܬܓܘܣܘܢܼ ܒܐܢܫܐ ܕܡܿܠܐܼ ܙܒܼܢܐ
                    ܐܝܼܬܘܗܝ ܘܐ݀ܒܕ ܡܛ݀ܠ ܕܐܢ ܩܠܝܼܠ ܡܬܥܼܟܪ ܢܫܼܡܗ ܒܪ ܫܥܬܗ ܡܫܢܝܐ ܢܦܼܫܗ܀ ܩܦܼܠܐܘܿܢ ܓ̄܆ ܗܿܐ
                    ܡܪܝܐ ܡܿܥܒܪ ܣܡܘܿܟܐ ܘܣܿܡܘܿܟܬܐ ܗ̄ ܕܠܐ ܠܡ ܫܿܒܩ ܡܪܝܐ ܒܐܪܥܐ ܗ݀ܕܐ ܠܐ ܓܒܪܐ ܐ݀ܦܠܐ ܐܢܬܬܐ
                    ܕܢܥܼܕܪ ܠܐܚܘܼܗܝ ܒܦܬܬܐ ܕܠܚܡܐ ܐܘܿ ܕܡܿܦܝܓ ܨܗܝܗ ܒܩܠܝܼܠ ܡ̈ܝܐ. ܘܕܝܿܢܐ ܗ̄ ܡܛ݀ܠ ܕܚܦܝܼ
                    ܠܕܝܼܢܐ܆ ܘܢܒܝܐ ܗ̄ ܡܛ݀ܠ ܕܐܬܢܼܒܝܼ ܕܓܠܘܼܬܐ. ܘܗܕܝܼܪ ܐܦ̈ܐ ܗ̄ ܠܐܝܿܢܐ ܕܡܝܩܼܪ ܒܗܘܢܿ.
                    ܘܢܐܚܘܕ ܓܒܪܐ ܓ[] ܠܐܚܘܼܗܝ ܡܼܢ ܒܝܬ ܐܚܘܼܗܝ ܗ̄ ܪܡܿܙ ܥܠ ܨܪܝܼܟܘܼܬܐ ܕܢ݀ܦܠܝܼܢ ܒܗܿ ܐܝܿܟܢܐ
                    ܕܐܦܿܠܐ ܢܚܬܐ ܕܢܠܒܼܫܘܢܿ ܦܿܐܫ ܠܗܘܢܿ. ܘܬܘܼܩܠܬܐ ܗ̄ ܛ݀ܥܝܼܢ ܬܘܼܩܠ̈ܬܢ ܘܣܝܒܼܪ ܨܪܝܼܟܘܼܬܢ.
                    ܘܡܠܝܼ ܣܢܝܼܩܘܼܬܢ ܘܣܝܒܪܬܢ. ܡܛ݀ܠ ܕܠܫܼܢܗܘܢܿ ܗ̄ ܓܼܕ̈ܫܝ ܠܗܘܢܿ ܗܿܠܝܢ ܥܠ ܕܡܪܡܪ̄ܘܼ
                    ܒܠܫܼܢܗܘܢܿ ܘܥܒܿܕ ܐܝܼܕ̈ܝܗܘܢܿ ܐܘܿܟܝܼܬ ܥܒܕܿܝ̈ܗܘܢ. ܘܠܥܢܢܐ ܕܐܝܼܩܪܗ ܗ̄ ܐܦ ܠܫܟܝܼܢܬܐ
                    ܕܫܪܝܐ ܒܡܼܨܥܬܗܘܢܿ ܨܥܼܪܘ ܒܫܟܝܼܪܗܘܬܗܘܢܿ ܘܒܣܼܪܘ ܥܠ ܥܝܢܐ ܚܙܝܬ݀ ܟ݀ܠ ܕܐܠܗܐ. ܘܡܣܼܒ
                    ܒܐܦܝ̈ܗܘܢܿ ܗ̄ ܗܘܼ ܡܟܣ ܠܗܘܢܿ. ܘ݀ܝ ܠܗܘܢܿ ܠܢܦܼܫܬܗܘܢܿ ܗ̄ ܥܠ ܐܦ̈ܝ ܗܿܠܝܢ ܒܐܒܼܠܐ ܘܬܢܚ̈ܬܐ
                    ܢܬܬܼܚܕܘܢ. ܐܡܼܪܘ ܠܙܕܝܼܩܐ ܗ̄ ܠܟܢܼܫܐ ܕܢܒ̈ܝܐ ܘܙܕܝܼ̈ܩܐ ܡܡܿܪܝܢ ܗܼܘܘ ܒܐܘܼܠ̈ܨܢܐ
                    ܕܡܣܿܒܠܝܼܢ ܗܼܘܘ ܠܗܘܢܿ ܘܡܒܿܥܪܝܼܢ ܗܼܘܘ. ܗ̄ ܟܕ ܬܒܿܥܝܼܢ ܗܼܘܘ ܡܢܼܗܘܢܿ ܡܕܡ ܕܠܐ ܡܫܟܚܝܼܢ
                    ܗܼܘܘ ܠܡܬܼܠ ܐܝܟ ܡܒܥܪܢܐ ܫ݀ܩܠܝܼܢ ܗܼܘܘ ܠܫܪܟܢܐ ܕܐܝܼܬ ܗܼܘܐ ܠܗܘܢܿ. ܡܛܒ̈ܐܢܘܗܝ ܗ̄ ܠܢܒ̈ܝܐ
                    ܕܓ̈ܠܐ ܩܿܪܐ ܗܿܟܢ ܕܡ݀ܛܥܝܢ ܗܼܘܘ ܒܥܡܐ. ܥܠ ܕܐܬܬܼܪ̈ܝܼܡܝ ܒܢ̈ܬ ܗ̄ ܪܫܐ ܠܢܫܝ̈ܗܘܢܿ ܥܠ
                    ܚܬܝܼܪܘܼܬܗܝܢ. ܘܒܪܡܼܙܐ ܕܥܝ̈ܢܐ ܥܠ ܡܫܩܠܘܼܬܐ ܕܢܦܼܫܐ ܡܣܿܟܠ. ܘܡܛܪ̈ܦܢ ܒܪ̈ܓܠܝܗܝܢ ܗ̄ ܪ̈ܦܣܢ
                    ܗܼܘ̈ܝ ܒܝܬ ܦܬܟܪ̈ܐ ܘܡܪ̈ܓܘܢ ܠܐܠܗܐ. ܐܘܿ ܒܝ ܕܨܒܼܬܐ ܕܣܐܡܐ ܡܦܬ̈ܠܢ ܗܼܘ̈ܝ ܪ̈ܓܠܗܝܢ
                    ܓܐܝܐܝܼܬ܆ ܢܡܼܟܟ ܡܪܝܐ ܪ̈ܝܼܫܝܬܐ ܗ̄ ܡܥ̈ܠܝܬܐ ܘܡ̈ܠܦܬ ܪܘܼܫܥܐ ܘܨܒܬܼܐ ܩ݀ܪܐ ܠܗ݀ܘ ܕܚܫܼܠ ܡܼܢ
                    ܕܗܒܐ. ܘܓܕܘܼ̈ܠܐ ܐܝܿܠܝܢ ܕܢܝܿܦܝܼܢ ܒܣܼܬܪܗܝܢ. ܘܐܣܦܝܼܪ̈ܐ ܗ̄ ܣܥܪܐ ܕܡܬܼܟܪܟ ܘܡܬܼܬܣܝܼܡ
                    ܠܘܿܬ ܐܕ̈ܢܐ ܒܕܡܘܼܬ ܐܣܦܝܼܪܐ ܓܠܝܼܠܐܝܼܬ ܘܒܠܘܪ̈ܐ ܗܿܢܘܢ ܕܡܬܼܚܪܙܝܼܢ ܐܝܟ ܡܪ̈ܓܢܝܬܐ. ܐܘܿ
                    ܐܝܼܬܝܗܝܢ ܐܝܟ ܕܡܘܼܬ ܣܗܪܐ ܡܬܬܼܣܝܡܝܼܢ. ܠܥܼܠ ܡܼܢ ܐܦ̈ܐ. ܨܕܥ̈ܝܗܝܢ ܗ̄ ܣܥܪܐ </p>
            </div>
            <div type="text">
                <p xml:lang="syr"> ܓܕܝܠܐ ܕܢܚܿܠܬ ܡܼܢ ܐܕ̈ܢܐ ܥܕܡܐ ܠܟܬܦ̈ܬܐ. ܩܕܫ̈ܐ ܗ̄ ܗܿܠܝܢ ܕܒܐܕ̈ܢܐ
                    ܡܬܼܬܠܝܢ. ܘܥ̈ܩܼܐ ܗ̄ ܒܨܘܪ̈ܐ. ܐܩܠ̈ܢܐ ܥܠ ܓܢܒ ܕܪ̈ܥܐ ܠܓܘ ܡܼܢ ܐܩܿܡܐ ܡܬܼܬܠܝܢ܆ ܘܩܘܼܠ̈ܒܐ
                    ܘܫܐܪ̈ܐ ܥܠ ܓܢܒ ܐܝܼܕ̈ܝܐ ܡܬܬܼܣܝܡܝܼܢ. ܩܘܼܠܒ ܩܛܝܼܪܢ ܡܼܢ ܐܩܠܢܐ ܐܘܟܝܼܬ ܬܢܘܼܪܐ ܦ݀ܬܐ܆
                    ܡܫܠ̈ܡܢܝܬܐ ܠܟܘܼܬܝܼ̈ܢܝܬܐ ܩܿܪܐ ܥܠ ܕܡܫܡ̈ܠܝܢ ܒܨܒܼܬܐ ܘܙܩܘܼܪܐ ܘܬܟ̈ܠܝܬܗܝܢ ܗ̄ ܓܘܢܐ
                    ܕܫܡܿܝܐ. ܘܗ݀ܘ ܕܙܚܘܼܪܝܼܬܐ ܣܘܼܡܩܐ. ܗܿܠܝܢ ܡ̈ܐܢܐ ܝܩܝܼܪ̈ܐ ܐܢܘܿܢ ܕܠܒܫ̈ܢ ܗܼܘ̈ܝ ܘܨܼܡܕܐ ܗ̄
                    ܡܐܢܐ ܐܘܟܝܼܬ ܩܐܒܘܼܬܐ ܕܒܗܿ ܡܬܼܬܣܝܼܡ ܗܼܘܐ ܠܒܘܼܫܗܝܢ. ܚܠܦ ܗܿܠܝܢ. ܘܢܗܼܘܐ ܚܠܐ ܗ̄ ܢܣܼܩ
                    ܥܠܝܗܝܢ ܚܠܐ ܐܘܟܝܼܬ ܥܦܪܐ ܕܩܝܼܩܐ ܡܼܢ ܗܠܟܐ ܕܪ̈ܟܫܐ ܕܫܒ̈ܝܐ ܕܡܿܟܣܐ ܠܗܝܢ. ܘܚܠܼܦ ܐܣܼܪ
                    ܚܨ̈ܐ ܕܙܩܝܼܪ ܡܼܢ ܕܗܒܐ ܡܝܙܪ̈ܢܐ ܐܘܟܝܼܬ ܚܒ̈ܠܐ ܢܐܼܣܪ̈ܢ܆ ܩܘܼܕܚܬܐ ܗ̄ ܕܡܢܼܬ̈ܫܢ ܣܥܪ̈ܝܗܝܢ
                    ܚܠܦ ܟܐܦ̈ܐ ܕܒܠܘܪ̈ܐ ܕܥܠ ܐܦܝ̈ܗܝܢ܆ ܩܦܼܠܐܘܢܿ ܕܐܪܒܥܐ܆ ܘܢܐܼܚ̈ܕܢ ܫܒܥ ܢܫ̈ܝܢ ܗ̄ ܒܗܿܠܝܢ
                    ܪܡܿܙ ܥܠ ܩܼܛܠܐ ܕܓܒܪ̈ܐ ܘܢܫ̈ܐ ܕܡܫܼܬ̈ܒܩܢ ܕܠܐ ܓܒܪ̈ܐ. ܚܣܼܕܢ ܗ̄ ܚܣܼܕܐ ܕܐܪܡܠܘܼܬܢ ܗ̄
                    ܐܝܿܟܢܐ ܕܠܐ ܢܨܿܛܠܐ ܠܙܘܘܓܐ ܠܐ ܢܡܘܿܣܝܐ. ܘܟܕ ܡܥܿܗܕ ܠܗܘܢܿ ܥܠ ܦܘܼܢܝܐ ܐܡܿܪ. ܢܗܼܘܐ ܕܢܚܗ
                    ܕܡܪܝܐ ܗ̄ ܒܕܢܚܐ ܫܒܝܼܚܐ ܕܥܘܼܕܪܢܗ ܡܥܿܒܪ ܡܢܼܟܘܢ ܚܫܘܼܟܐ ܕܫܒܼܝܐ. ܕܟ݀ܠ ܕܟܬܝܼܒ ܗ̄ ܟ݀ܠ
                    ܕܦܿܪܫ ܕܒܝܬܝܐ ܗܿܘ ܕܐܠܗܐ ܐܝܟ ܕܒܟܬܒܐ ܟܬܝܼܒ ܠܘܿܬܗ. ܥܢܢܐ ܒܐܝܼܡܡܐ ܗ̄ ܫܟܝܼܢܬܐ ܐܠܗܝܿܬܐ
                    ܗܿܝ ܕܫܢܝܬ݀ ܒܫܼܒܝܐ ܕܥܡ ܥܡܐ ܦ݀ܢܝܐ ܘܢ݀ܛܪܐ ܠܗܘܢܿ. ܥܠ ܟ݀ܠ ܐܝܼܩܪ ܬܛܠܝ ܗ̄ ܕܥܠ ܟܿܠܗܘܢܿ
                    ܐܝܿܠܝܢ ܕܝܩܼܪ ܐܢܘܿܢ ܒܦܘܼܢܝܐ ܡܣܬܪ ܘܡܛ݀ܠ ܒܝܕ ܒܛܝܼܠܘܼܬܗ ܕܐܡܬܼܠܗܿ ܒܥܢܢܐ ܩܦܼܠܐܘܿܢ ܗ̄
                    ܐܫܿܒܚ ܠܚܒܝܼܒ ܗ̄ ܕܐܦܿܢ ܥܡܐ ܫܬܼܩ ܡܼܢ ܬܫܼܒܘܿܚܬܗ. ܐܢܿܐ ܢܒܝܐ ܠܐ ܫܿܠܐ ܐܢܼܐ. ܒܩܪܢܐ ܗ̄
                    ܚܝܠܐ ܕܐܠܗܐ. ܐܬܪܐ ܠܐܪܥܐ ܕܟܗܝܼܢܐ ܘܛܒܿܐ ܡܼܢ ܐܚܪ̈ܢܝܬܐ. ܟܪܡܐ܆ ܥܡܐ. ܗܿܢܐ ܥܕܟܝܼܠ ܥܡܐ ܟܕ
                    ܐܫܼܬܪܝܼ ܡܼܢ ܡܨܪܝܢ ܐܬܢܼܨܒ ܒܐܪܥܐ ܕܡܘܼܠܟܢܐ܆ ܘܐܚܼܕܪܗ ܣܝܿܓܐ ܗ̄ ܙܗܝܼܪܘܼܬܐ ܕܦܘܼܩ̈ܕܢܐ.
                    ܫܒܘܼ̈ܩܐ ܗ̄ ܐܢܫ̈ܐ ܓܒܝ̈ܐ ܕܐܬܝܒܼܠܘ ܡܼܢ ܟ̈ܐܢܐ. ܡܕܓܠܐ ܗܝܟܠܐ. ܡܥܨܪܬܐ ܡܕܒܚܐ ܕܥܠܬܐ.
                    ܥܢܼ̈ܒܐ ܕܘܼܒܪ̈ܐ ܡܝܬܪ̈ܐ. ܚܪ̈ܘܼܒܐ ܗ̄ ܥܒܼ̈ܕܐ ܕܥܘܠܐ. ܥܢ̈ܢܐ ܢܒܝ̈ܐ ܘܡܠ̈ܦܢܐ. ܡ̈ܝܐ
                    ܡܠܦܢܘܼܬܐ. ܡܛܪܐ ܢܒܝܘܼܬܐ. ܡܐ ܕܦܝܿܫܝܼܢ ܒܡܓܙܝܘܼܬܐ ܕܡܠܦܢܘܼܬܐ ܗܿܝ ܕܡܿܪܓܝܐ ܗܼܘܬ ܠܗܘܿܢ.
                    ܢܓܼܡܪ ܚܝܠܐ ܕܚܝܘܼܬܗܘܢܿ. ܘ݀ܝ ܠܕܡܩܪܒܝܼܢ ܒܝܬܐ ܠܒܝܬܐܗ̄ ܘ݀ܝ ܠܗܿܢܘܢ ܕܚܦܝܼܛ ܕܢܣܼܒܘܢܼ
                    ܚܩ̈ܠܬܐ ܘܒ̈ܬܐ ܕܫܒܒ̈ܝܗܘܢܿ ܡܣ̈ܟܼܢܐ ܟܕ ܪܢܝܢ ܕܗܼܢܘܢܿ ܠܚܘܼܕ ܢܥܡܼܪܘܢܼ ܒܐܪܥܐ ܗܿܕܐ
                    ܘܡܛ݀ܠܗ݀ܕܐ ܟܘܼܪܐ ܐܘܟܝܼܬ ܩܦܝܼܙܐ ܕܙܪܥܐ ܡܥܿܠ ܣܐܬܐ ܐܘܟܝܼܬ ܪܘܼܒܥܐ ܚܕ. ܘܐܪܥܐ ܕܡܬܼܕܒܪܐ
                    ܒܥܣܪ ܦܕ̈ܢܐ. ܚܕܐ ܚܿܒܝܼܬܐ ܐܘܟܝܼܬ ܩܘܼܠܬܐ ܕܚܡܪܐ ܡܥܠܐ. ܐܦܬܝܬ݀ ܫܝܘܿܠ ܗ̄ ܡܛ݀ܠ ܗܿܟܢ
                    ܐܪܘܚܬ݀ ܫܝܘܿܠ ܦܘܼܡܗܿ. ܘܗܿܐ ܚܿܡܠܐ ܒܦܘܼܡܗ ܟ݀ܠ ܡܘܼܫ̈ܚܢ. ܘܢܪܥܘܿܢ ܐܡܼܪ̈ܐ ܒܙܕܩܼܗܘܢܿ ܗ̄
                    ܝܬܡ̈ܐ ܘܐܪ̈ܡܠܬܐ ܕܐܝܟ ܐܡܼܪ̈ܐ ܡܼܿܢ ܥܠ̈ܘܼܒܐ ܡܬܼܒܙܙܝܼܢ ܗܼܘܘ. ܡܐ ܕܡܫܼܬܒܝܢ ܥܠ̈ܘܿܒܐ
                    ܝܪܬܝܼܢ ܡܢܘ̈ܬܗܘܿܢ܆ ܘܚܪ̈ܒܬܐ ܕܐܬܒ̈ܢܼܝ ܡܼܢ ܥܬܝܼܪ̈ܐ ܒܥܘܠܐ ܡܣ̈ܟܼܢܐ </p>
            </div>
            <div type="text">
                <p xml:lang="syr"> ܢܐܟܼܠܘܢ ܐܢܝܢ. ܘܐܝܟ ܕܡܬܼܐܟܠܐ ܚܒܼܬܐ ܗ̄ ܒܗܿܕܐ ܡܕܿܚܠ ܠܥ̈ܠܘܿܒܐ ܘܐܡܿܪ.
                    ܕܒܕܡܘܼܬܐ ܕܚܒܬܐ ܠܡ ܡܐ ܕܣܿܪܟܐ ܒܗܿ ܢܘܼܪܐ ܡܓܿܡܪܐ ܠܗܿ ܗܿܟܢܐ ܒܢܘܼܪܐ ܕܫܒܼܝܐ ܢܬܚܼܒܠܘܢܼ.
                    ܘܥܩܼܪܗܘܢܿ ܗ̄ ܡܣܼܬܬܘܼܬܗܘܢܿ ܕܒܐܪܥܐ ܐܝܟ ܚܠܐ ܕܩܝܼܩܐ ܩܕܡ ܥܠܥܠܐ ܢܬܚܼܫܒ ܟܕ ܥܩܪܐ ܠܐܒܗ̈ܐ
                    ܩ݀ܪܐ. ܘܦܪܥܗܘܢܿ ܗ̄ ܘܒܢ̈ܝܐ ܐܘܟܝܼܬ ܦܪܥܐ ܐܝܟ ܥܘܼܪܐ ܐܘܟܝܼ ܥܦܪܐ ܕܩܝܼܩܐ ܕܡܼܢ ܚܐܦܐ
                    ܕܪܘܼܚܐ ܣܿܠܩ ܠܪܘܡܐ ܘܡܬܼܒܕܪ. ܗܿܟܢܐ. ܐܦ ܗܼܢܘܢܿ ܡܬܕܪܝܢ ܠܟܿܠ ܪܘܼܚ ܒܐܝܼܕܐ ܕܫܒ̈ܝܐ.
                    ܢܪܝܼܡ ܐܬ݀ܐ ܠܥܡ̈ܡܼܐ ܗ̄ ܕܒܥܓܠ ܢܐܬܘܢܿ ܥܠ ܝܼܣܪ̈ܠܝܐ. ܘܢܫܼܪܩ ܠܗܘܢܿ ܗ̄ ܐܝܟ ܪܥܝܐ ܕܡܫܪܩ
                    ܘܠܟ̈ܠܒܢܘܗܝ ܒܿܬܪ ܕܐܒ̈ܐ ܗ̄ ܢܢܼܗܡ ܥܠܝܗܘܢܿ ܗ̄ ܐܟܙܢܼܐ ܕܝܡܐ ܕܡܼܢ ܚܒܿܛܐ ܕܓ̈ܠܐ ܢܿܗܡ
                    ܗܿܟܢܐ ܐܦ ܐܬܘܿܪܝܐ ܒܣܘܓܐܐ ܕܓܘܼ̈ܕܘܗܝ ܠܟܿܠ ܡܙܝܼܥ. ܘܢܚܘܼܪܘܿܢ ܒܐܪܥܐ ܗ̄ ܢܬܬܼܚܕܘܢܿ
                    ܝܣܪ̈ܠܝܐ ܠܬܡܼܗܐ ܘܟܕ ܚܿܝܪܝܼܢ ܠܟܿܠ ܓܒ̈ܝܼܢ ܠܐ ܢܚܼܙܘܢܼܿ ܐܠܐ ܚܫܘܼܟܐ ܘܐܘܼܠܨܢܐ ܡܼܢ ܣܘܓܐܐ
                    ܕܐܘܼܠܨܢܐ. ܒܫܢܿܬܐ ܕܡܝܼܬ ܥܘܼܙܝܐ ܗ̄ ܥܘܼܙܠܐ ܡܠܟܐ ܣܥܼܐ ܥܠ ܟܗܢܘܼܬܐ ܘܨܒܼܐ ܕܢܣܝܼܡ
                    ܒܣܼ̈ܡܐ. ܘܟܕ ܡܼܢ ܢܒ̈ܝܐ ܠܐ ܐܟܣܼܗ ܐܬܟܠܝܬ݀ ܢܒܝܘܼܬܐ ܡܼܢ ܟ݀ܠܗ ܝܼܗܘܼܕܐ ܥܕܡܐ ܕܡܝܼܬ ܡܠܟܐ܀
                    ܩܦܼܠܐܘܢ܆ ܘ̄ ܘܫܩܼܠܐ ܕܫܦܘܼܠ̈ܘܗܝ ܗ̄ ܫܦ̈ܘܼܠܐ ܠܢܘܼܗܪܐ ܕܡܼܢ ܙܗܪܐ ܘܫܘܼ̄ܒ ܕܡܼܢ ܫܦܘܼܠ̈ܘܗܝ
                    ܢ݀ܦܩ ܗܼܘܐ ܘܐܦ ܡܼܢܬܚܝܬ ܟܘܼܪܣܝܗ ܐܬܡܠܝܼ ܗܝܟܠܐ. ܒܝܕ ܟܘܼܪܣܐ ܕܓܦܼ̈ܐ ܕܦܪܨܘܼܦܐ ܘܕ̈ܓܠܼܐ
                    ܡܠܦܝܼܢ ܟܕ ܠܐ ܡܫܼܟܚܝܼܢ ܕܢܫܼܒܩܘܢܼ ܚܕ ܡܼܢ ܗܕܡ̈ܝܗܘܢܿ. ܟܕ ܓܿܠܐܼ ܘܒܡܨ̈ܥܬܐ ܕܦܿܪܚܝܼܢ
                    ܟܐܡܼܬ݀ ܕܡܛܝܒܼܝܢ ܠܘܿܬ ܬܫ̄ܡ ܕܐܝܿܠܝܢ ܕܡܬܼܦ̈ܩܕܢ ܠܗܘܢܿ. ܩ݀ܪܝܢ ܗܿܢܐ ܠܗ݀ܢܐ ܗ̄ ܐܟܙܼܢܐ
                    ܕܒܬܪ̈ܬܝܢ ܓܘܼ̈ܕܐ ܗ݀ܝ ܚܕܐ ܐܡܿܪܝܐ ܗܼܘܬ ܩܕܝܼܫ ܘܐܚܪܬܐ ܩܕܝܼܫ. ܟܕ ܐܡܼܪܬ݀ ܐܚܪܬܐ ܩܕܝܼܫ.
                    ܥܛܦܬ݀ ܐܚܪܬܐ ܘܐܡܪܬ݀ ܗܿܟܢ. ܕܡܠܝܢ ܫܡܿܝܐ ܘܐܪܥܐ ܗ̄ ܕܥܬܝܼܕܐ ܕܬܬܦܼܪܣܝ ܬܫ̄ܒܘܿܗ ܒܟܿܠܗܿ
                    ܐܪܥܐ ܒܕܢܚܗ ܕܡܫܝܼܚܐ. ܘܙܥ̈ܝ ܐܣܟ̈ܦܬܐ ܗ̄ ܪܡܿܙ ܥܠ ܚܘܼܪܒܐ ܕܥܬܝܼܕ ܕܢܕܪܟ ܠܗܝܟܠܐ ܡܛ݀ܠ
                    ܥܘܠܗ ܕܥܡܐ ܬܢܢܐ ܗ̄ ܒܬܢܼܢܐ ܡܬܝܼܠ ܪܘܓܙܐ ܕܐܪܕܟ ܠܥܡܐ ܒܝܕ ܒܒܠ̈ܝܐ. ܘܒܿܬܪܟܢ ܒܐܝܼܕ̈ܝ
                    ܪ̈ܘܼܡܝܐ. ܬܘܝܼܪ ܐܢܼܐ ܗ̄ ܬܒܝܼܪ ܠܒܼܝ ܒܥܘܠܐ ܘܒܚܛ̈ܗܐ. ܒܓܡܘܼܪܬܐ ܐܪܙ ܦܓܪܗ ܕܡܪܢ. ܡܼܢ
                    ܬܪܝܢ ܡܬܼܩܝܡܐ ܓܡܘܼܪܬܐ ܡܼܢ ܩܝܣܐ ܘܢܘܼܪܐ ܗܿܟܘܬ ܡܫܝܼܚܐ ܡܼܢ ܐܠܗܘܼܬܐ ܘܐܢܫܘܼܬܐ. ܟܠܒܼܬܐ
                    ܐܪܙ ܟܗܢܘܼܬܐ. ܢܕܚܼܘܿܩ ܡܪܝܐ ܗ̄ ܠܒܒܠ̈ܝܐ ܘܡܚܼܕܐ ܗܿܘ ܦܘܼܢܝܐ ܠܥܡܐ. ܘܕܦ݀ܝܫܝܼܢ ܒܗܿ ܚܕ
                    ܡܼܢ ܗ̄ ܕܫܪܟܢܐ ܕܦܿܐܫ ܘܡܬܼܦܢܐ ܣܿܓܐ ܒܐܪܥܐ. ܘܐܦܿܢ ܚܕ ܡܼܢ ܥܣܼܪܐ ܦܿܐܫ. ܐܝܟ ܒܠܘܿܛܐ
                    ܕܢܦܼܠ ܗ̄ ܒܗܿܠܝܢ ܪܡܿܙ ܥܠ ܐܝܿܠܝܢ ܕܢܗܼܘ̈ܝܢ ܠܗܘܢܿ ܒܙܒܢ ܡܩܒ̈ܝܐ ܡܼܢ ܐܝܼܕ̈ܝ ܡܠ̈ܟܐ
                    ܝܘܢ̈ܝܐ. ܐܘܿ ܥܠ ܚܪܒܐ ܐܚܪ̈ܢܐ ܕܪ̈ܘܼܡܝܐ. ܕܒܿܬܪ ܕܦܢܼܘ ܠܐܬܪܗܘܢܿ ܘܐܫܼܬܪܬܚܘ ܒܛܒܼ̈ܬܐ.
                    ܬܘܼܒ ܡܫܼܬܠܚܝܼܢ ܡܼܢ ܟܗܢܘܼܬܗܘܢܿ ܐܝܟ ܒܛܡܬܐ ܕܢܼܬܪܘ ܛܪ̈ܦܝܗܿ. ܘܒܠܘܿܛܐ ܕܢܦܼܠܬ ܩܥܪܬܗ.
                    ܙܪܥܐ ܗܿܘ ܩܕܝܼܫܐ ܗ̄ ܕܠܐ ܐܒܿܕܝܼܢ ܒܗ݀ܠܝܢ ܐܘܼܠ̈ܨܢܐ ܡܛ݀ܠ ܕܡܬܼܢܛܪ ܥܩܪܼܗܘܢܿ ܘܠܐ ܐ݀ܒܕ
                    ܡܛ݀ܠ ܦܐܪܐ ܕܡܣܼܬܟܐ ܕܢܕܢܚܼ ܡܢܼܗܘܢܿ ܩܦ̄ ܙܙ̄܆ </p>
            </div>
            <div type="text">
                <p xml:lang="syr"> ܘܗܘܼܐ ܠܡ ܒܝܘܡ̈ܬܗ ܕܐܚܙ ܣܠܼܩ ܪܢ ܗ̄ ܡܫܼܬܥܐ ܬܢܢ ܥܠ ܥܣܪܐ ܫܒ̈ܛܐ ܕܩܼܪܘ
                    ܠܥܘܼܕܪܢܗܘܢ ܠܐܪ̈ܡܝܐ. ܘܣܠܼܩܘ ܕܢܫܼܥܘܢܿ ܠܡܠܟܘܼ̄ ܕܝܼ̈ܘܼܕܐ ܠܘܿܬܗܘܢܿ. ܐ݀ܚܙ ܕܝܢ ܐܓܪ
                    ܠܐܬܘܼܪ̈ܝܐ ܥܠ ܝܼܣܪܐܝܠ. ܘܙܥܼ ܐܚܙ. ܐܝܟ ܩܢܝܐ ܕܢܿܐܙ ܕܼܢ ܪܘܼܚܐ ܗ̄ ܒܣܿܓܝܐܘܼܬܐ
                    ܕܝܼܣܪ̈ܠܝܐ. ܘܙܥܘܿܪܘܼܬܐ ܕܝܼܠܗ ܘܕܝܼܗܘܼܕܐ. ܦܘܿܩ ܠܐܘܼܪܥܗ ܕܐܚܙ ܗ̄ ܦܩܕ ܐܠܗܐ ܠܐܫܼܥܝܐ
                    ܕܢܘܒܼܠ ܥܡܗ ܠܒܪܗ ܐܝܟ ܕܠܣܗܕܘܼܬܐ. ܐܙܕܗܪ ܠܡ ܘܫܠܝܼ ܠܒܟ ܠܐ ܢܬܼܗܪ ܘܠܐ ܢܬܼܘܪ ܘܢܕܚܼܠ. ܡܼܢ
                    ܗܿܠܝܢ ܬܪܝܢ ܕܘܼܢ̈ܒܬܐ ܗ̄ ܕܘܼܢܒ̈ܬܐ ܩܼܪܐ ܐܢܘܿܢ ܐܟܡܿܢ ܕܥܿܒܪܐ ܪܝܼܫܢܘܼܬܗܘܿܢ ܘܗ݀ܘܝܢ
                    ܐܚܪ̈ܝܐ ܒܐܝܼܩܪܐ. ܐܘܼ̈ܕܐ ܡܚܪ̈ܟܐ ܗ̄ ܕܒܕܡܘܼܬ ܩܝܣ̈ܐ ܠܢܘܼܪܐ ܗ݀ܘܝܢ ܐܦ ܗܼܢܘܢܿ ܝܩܕܢܐ
                    ܠܢܘܼܪܐ ܕܩܪܒܐ. ܠܐ ܬܩܼܘܼܡ ܘܠܐ ܬܗܼܘܐ ܗ̄ ܡܚܫܼܒܬܐ ܒܝܼܫܬܐ ܕܥܠ ܐܘܿܪܫܠܡ ܐܝܟ ܛܢܥܩܼܪܘܼܢܗܿ
                    ܘܢܩܝܼܡܘܼܢ ܥܠܝܗܿ ܡܠܟܐ ܕܠܘ ܡܼܢ ܙܪܥܐ ܕܕܘܝܼܕ. ܐܠܐ ܐܝܿܟܢܐ ܕܪܝܼܫܐ ܕܡܕܝܼ̈ܢܬܐ ܕܐܪ̈ܡܝܐ
                    ܕܪܡܣܘܿܩ ܗܼܝ ܘܡܠܟܗܿ ܪܨܢ. ܘܪܝܼܫ ܡܕܝܼ̈ܢܬܐ ܕܐܦܪܡ ܫܿܡܪܝܼܢ ܘܡܠܟܗܿ ܒܪ ܪܘܼܡܠܝܐ. ܗ݀ܟܢ
                    ܪܝܼܫ ܡܕܝܼ̈ܢܬܐ ܕܝܼܗܘܼܕ ܐܘܿܪܫܠܡ ܘܡܠܟܗܿ ܐܢܬ ܕܐܚܿܙ. ܫܐܼܠ ܠܟ ܐܬ݀ܐ ܗ̄ ܡܛ݀ ܕܥܕܟܝܠ ܦܠܝܓ
                    ܗܼܘܐ ܐܚܿܙ ܐܡܼܪ ܠܗ. ܗܿܟܢ. ܥܡܩ ܫܐܠ ܗ̄ ܡܼܢ ܥܘܡܩܐ ܐܝܟ ܓܕܥܘܿܢ. ܐܘܿ ܐܪܝܼܡ ܗ̄ ܡܼܢ ܪܘܡܐ
                    ܐܝܟ ܚܙܩܝܐ. ܐ݀ܚܙ ܟܕ ܬܟܝܼܠ ܥܠ ܐܬܘܪܝܐ ܕܐܬܿܐ ܡܥܿܕܪ ܠܗ. ܠܐ ܒܥܼܐ ܬܚܼܘܝܼܬܐ. ܙܥܘܪܝܐ ܗܿܝ
                    ܠܟܘܢܿ ܕܡܠܐܝܢ ܐܢܬܘܿܢ ܗ̄ ܠܐܝܿܬ ܠܡ ܐܢܿܐ ܢܒܝܐ ܠܡܼܐܡܪ ܠܟܘܢܿ. ܘܠܡܬܟܠܘܼܬܟܘܢܿ ܥܠ ܚܝܠܗ
                    ܕܐܠܗܐ ܕܠܐ ܡܗܝܿܡܢܝܼܢ ܐܢܬܘܢ. ܐܠܐܗ̄ ܐܠܐ ܡܿܢܐ. ܕܠܡܼܐ ܣܒܪܝܼܬܟ ܕܐܝܟ ܕܐܠܝܼܬܘܼܢܟܝ ܗܿܟܢܐ
                    ܬܐܠܼܘܢܿ ܐܦ ܠܐܠܗܝ. ܐܝܟ ܗ݀ܘ ܕܠܐ ܡܫܼܟܚ ܙ݀ܟܐ. ܠܗܿܢܘܢܿ ܕܐܬܼܝܢ ܥܠܝܟܘܢ݂ܿ ܐܬ݀ܐ ܗ̄ ܐܬ݀ܐ
                    ܠܡ ܕܢܛܝܼܪܘܼܬ ܓܢܣܼܟܘܢ. ܗܿܕܐ ܗܿܝ ܕܥܕܡܐ ܕܢܕܢܼܚ ܒܒܪܝܼܬܐ. ܗ݀ܘ ܕܒܟܘܢܿ ܟܿܣܐܼ ܠܐ
                    ܡܫܬܼܒܩܝܼܢ ܐܢܬܘܿܢ ܡܼܢ ܒܝܛܼܠܘܼܬܐ ܐܠܗܝܿܬܐ. ܬܫܼܬܒܩܝ ܐܪܥܐ ܗ̄ ܐܡܿܪ ܕܥܕܡܐ ܕܡܬܝܼܠܕ
                    ܡܫܝܼܚܐ. ܠܐ ܡܫܬܼܒܩܐ ܐܪܥܐ ܗܿܕܐ ܡܼܢ ܐܠܗܐ. ܘܠܐ ܡܫܼܬܒܝܐ ܡܼܢ ܬܪܝܢ ܡܠ̈ܟܐ ܕܣܠܼܩܘ ܥܠܝܗܿ
                    ܐܝܟ ܡܣܼܒܢܘܼܬܟܘܿܢ. ܒܫܢܿܬܐ ܓܝܪ ܕܐܬܝܪܠܕ ܡܪܢ ܐܬܼܟܕܢܘ ܒܟܼܣܦ ܪܝܼܫܐ ܕܪ̈ܘܼܡܝܐ. ܘܡܼܢ
                    ܗܿܝܕܝܢ ܦܣܩܼܬ݀ ܪܝܼܫܢܘܼܬܗܘܢܿ ܘܩܡܼܘ ܥܠܝܗܘܢܿ ܐܝܓܡ̈ܘܼܢܐ ܕܪ̈ܘܼܡܝܐ. ܘܢܫܼܪܩ ܡܪܝܐ ܠܕܒܒ̈ܐ
                    ܗ̄ ܫܿܒܩ ܠܡ ܡܪܝܐ ܠܡܨܪ̈ܝܐ ܘܠܐܬܘܼܪ̈ܝܐ ܘܐܬܝܢ ܠܐܪܥܐ ܕܝܪܣܪܐܝܠ. ܟܕ ܒܝܕ ܚܕܐ ܕܘܼܟܬܐ ܕܩܼܪܐ
                    ܠܗ ܝ݀ܬܘܼܬ. ܣܝܟ ܠܟܿܠܗܿ ܐܪܥܐ. ܕܒܒ̈ܐ ܩܿܪܐ ܠܡܨܪ̈ܝܐ ܡܛ݀ܠ ܠܙܝܼܙܘܼܬܗܘܿܢ ܘܡܟܝܢܘܼܬܗܘܢܿ
                    ܘܓܘܢܗܘܢܿ ܘܕܒܘܼܪ̈ܝܬܐ ܠܐܬܘܼܪ̈ܝܐ ܡܛ݀ܠ ܚܝܠܬܢܘܼܬܗܘܢܿ. ܘܩܫܝܘܼܬܗܘܢܿ ܕܒܡܚܘܼܬܐ.
                    ܘܢܬܬܼܢܝܼܚܘܢܿ ܗ̄ ܕܠܐ ܥܡܠܐ ܫܿܪܝܢ ܒܐܪܥܐ ܒܡܕܟܝܐ ܪܘܝܐ ܗ̄ ܢܚܼܪܘܼܒ ܡܪܝܐ ܒܡܠܟܐ ܕܐܬܘܿܪ
                    ܕܐܬܡܬܼܠ ܒܡܕܟܝܐ ܪܘܝܐ ܠܕܒܝܬ ܪܘܒܝܼܠ ܘܓܕ ܕܥܠ ܢܗܪܐ ܘܡܚܼܕܐ ܠܟ݀ܠܗܘܿܢ ܡܼܢ ܪܝܼܫܗ ܗ̄ ܡܼܢ
                    ܕܒܝܬ ܪܘܼܒܝܼܠ. ܘܠܣܥܪܐ ܗ̄ ܕܒܝܬ ܐܦܪܡ ܡܼܢ ܡܕܢܚܐ ܫܪܝܼܘܢ ܒܚܪܒܐ ܥܕܡܐ ܠܡܥܪܒܐ. ܐܬܡܼܬܠ
                    ܠܡܕܟܝܐ ܐܘܟܝܼܬ ܡܘܼܣ. ܐܟܙܼܢܐ ܕܗ݀ܕܐ ܡܕܟܿܝܐ ܠܣܥܪܐ ܗܿܟܐ ܐܦ ܗܼܘ ܒܣܝܦܐ ܚܪܼܒ </p>
            </div>
            <div type="text">
                <p xml:lang="syr"> ܠܐܦܪܝܡ. ܘܪܘܝܐ ܩܼܪܝܗܝ ܡܛ݀ܠ ܚܪܒܐ ܣܿܓܝܐܬܐ ܕܐܪܘܝܼ ܠܣܝܦܗ ܒܕܡܐ
                    ܕܚܪ̈ܝܼܒܐ. ܐܦ ܕܩܼܢܗ ܢܫܼܩܘܿܠ ܗ̄ ܡܨܥ̈ܝܐ ܕܥܡܐ ܢܚܪܘܒ. ܢܚܐ ܓܒܪܐ ܙܓܠܬܐ ܗ̄ ܦ݀ܢܐ ܕܢܐܼܡܿܪ
                    ܥܠ ܛܒ̈ܬܐ ܕܗܘ̈ܝܢ ܠܕܒܝܬ ܝܼܗܘܼܕܐ ܕܐ݀ܦܢ ܩܠܝܼܠ ܙܥܘܿܪ ܡܼܢ ܣܿܓܝܼ ܦܫܼܘ ܠܗܘܢܿ ܡܕܡ ܙܥܘܿܪܐ
                    ܕܡܫܼܚܐ ܐܘܟܝܼܬ ܫܘܼܡܢܐ ܘܚܐܼܘܬܐ ܢܐܼܟܘܿܠ ܚܠܦ ܚܠܒܐ. ܘܟܿܠ ܐܬܪ ܕܐܝܼܬ ܒܗ ܐܠܦ ܓܘܼܦ̈ܢܝܼܢ
                    ܗܿܕܐ ܥܠ ܥܣܪܐ ܫܒ̈ܛܝܼܢ ܐܡܿܪ ܕܐ݀ܦܢ ܢܗܘ̈ܝܢ ܠܗܘܢܿ ܓܘܼܦ̈ܢܐ ܕܟܿܠ ܚܕܐ ܚܕܐ ܡܢܼܗܝܢ ܐܠܦ
                    ܕܟܣܼܦܐ ܛ݀ܒܐ ܗܼܘܬ. ܐܠܐ ܚܘܼܪܒܐ ܘܨܕܝܐ ܬܗܼܘܐ ܡܐ ܕܐܬܿܐ ܐܬܘܿܪܝܐ. ܒܝܕ ܝܥܪܐ ܘܟܘܼ̈ܒܐ ܥܠ
                    ܨܕܝܘܼܬܐ. ܕܐܪܥܗܘܿܢ ܡܒܿܕܩ ܗ̄ ܕܥܣܪܐ ܫܒ̈ܛܐ. ܛܘܼܪ̈ܐ ܐܝܿܠܝܢ ܗ̄ ܕܒܝܬ ܝܼܗܘܼܕܐ ܕܝܢ.
                    ܛܘܼܪ̈ܐ ܢܬܕܒܼܪܘܢܼ ܘܢܬܦܼܠܚܘܢܼ ܘܢܬܟܼܗܢܘܢ܆ ܘܠܐ ܬܥܘܿܠܝ ܠܬܡܿܢ ܗ̄ ܚܪܒܐ ܗ݀ܘ ܕܐܚܼܪܒ ܠܥܣܪܐ
                    ܫܒ̈ܛܐ. ܠܐ ܥܿܐܠ ܠܐܪܥܐ ܕܬܪܝܢ ܫܒ̈ܛܐ ܕܝܼܗܘܼܕܐ ܘܒܢܝܿܡܝܼܢ. ܩܦܠܐܘܢ ܚ̄܆ ܣܒ ܠܟ ܓܠܝܘܿܢܐ ܗ̄
                    ܡܛ݀ܠ ܕܠܢܘܓܪܐ ܗܿܫܐ ܡܼܢ ܐܬܘܪ̈ܝܐ ܘܕܐܢܫ̈ܐ ܕܝܼܗܘܼܕܐ ܘܡܼܢ ܪܚܡܼܬܐ ܕܠܘܿܬ ܛܘܼܥܝܝ ܪܓܝܓܝܼܢ
                    ܗܘܘ ܕܬܫܬܼܠܡܝ ܐܘܿܪܫܠܡ ܒܐܝܼܕ̈ܝܐ ܕܐܦܪܝܡ. ܡܝ̈ܐ ܕܫܝܼܠܘܼܚܐ ܩܿܪܐ ܠܡܠܟܘܼܬܐ ܢܝܼܚܬܐ.
                    ܘܪܕܝܬ݀ ܒܫܼܠܝܐ ܕܕܚܠܬ݀ ܐܠܗܐ ܕܡܬܝܼܒܠܐ ܡܼܢ ܕܘܝܼܕ. ܡ̈ܝܐ ܕܢܗܪܐ ܗ̄ ܢܣܼܩ ܥܠܝܗܘܢܿ ܡܪܝܐ
                    ܠܡܠܟܐ ܕܐܬܘܿܪ. ܥܕܡܐ ܠܛܘܼܪܐ ܢܡܼܛܐ ܗ̄ ܥܕܡܐ ܠܪܝܼܫܐ. ܨܘܪܐ ܥܕܡܐ ܠܐܘܿܪܫܠܡ ܡܼܛܐ ܐܬܘܿܪܝܐ.
                    ܐܘܿܪܫܠܡ ܠܚܘܿܕ ܐܫܼܬܘܙܒܬ݀ ܡܢܼܗ ܐܝܟ ܪܝܼܫܐ ܡܼܢ ܓܘܼܫܡܐ. ܘܢܗܼܘܐ ܪܘܡܐ ܗ̄ ܕܐܦ ܗܿܕܐ ܐܪܥܐ
                    ܕܡܬܢܛܪܐ ܡܛ݀ܠ ܥܡܘܿܐܝܠ. ܡܬܡܠܝܐ ܡܼܢ ܚܝܠ̈ܘܬܗ ܕܐܬܘܿܪܝܐ. ܙܘܼܥܘ ܥܡܡ̈ܐ. ܗ̄ ܥܠ ܥܣܪܐ ܫܒ̈ܛܐ
                    ܠܡܐܼܬܐ ܥܠܝܢ ܥܠ ܒܢ̈ܝ ܝܼܗܘܼܕܐ ܐܬܬܒܼܪܬܘܿܢ. ܐܬܪܥܘ ܬܫܥܝܼܬܐ ܗ̄ ܐܬܚܫܼܒܘ ܬܪܥܝܼܬܐ ܒܝܼܫܬܐ
                    ܥܠ ܝܼܗܘܼܕܐ ܘܬܬܒܼܛܠܝ ܡܛ݀ܠ ܥܡܢܘܿܐܝܠ ܕܟܿܣܐܼ ܒܥܡܐ. ܐܝܟ ܡܐܼܚܕ ܐܝܼܕܐ ܗ̄ ܐܝܟ ܡܐܼܚܕ
                    ܐܝܼܕܐ ܕܚܘܝܼ ܥܠ ܡܨܪ̈ܝܐ. ܡܚܿܘܐ ܗܿܫܐ ܨܝܕ ܗܿܠܝܢ ܘܡܿܠܦ ܠܢ ܕܢܣܼܛܐ ܡܼܢ ܕܡܝ̄ܘܼ ܕܥܘܠܗܘܢܿ
                    ܬܘܼܒ ܐܝܟ ܕܠܿܒܟ ܐܢܫ ܒܐܝܼܕܐ ܕܚܒܪܗ ܘܫ݀ܒܩ ܠܗ. ܗ݀ܟܢܐ ܩܠܝܼܠܐܝܼܬ ܬܒܿܥ ܠܕܒܝܬ ܐܦܪܝܡ
                    ܘܒܗܿܕܐ ܡܣܿܛܐ ܠܢ ܕܠܐ ܢ݀ܬܕܡܐ ܠܗܘܢܿ ܒܒܝܼܫ̈ܬܐ. ܡܕܪܐ ܗ̄ ܠܐ ܬܡܕܪܘܢܿ ܐܟܘܿܬܗܘܢܿ. ܘܢܗܼܘܐ
                    ܠܟܘܢܿ ܗ̄ ܘܠܕܒܝܬ ܝܼܗܘܼܕܐ. ܠܟܐܦܐ ܗ̄ ܘܠܕܒܝܬ ܐܦܪܝܡ ܕܣܿܩܪܝܼܢ ܠܟܘܢܿ ܐܝܟ ܕܒܟ̈ܐܦܐ ܕܛܪܢܐ
                    ܡܬܼܬܩܠܝܼܢ ܘܢ݀ܦܠܝܼܢ ܠܬܪ̈ܝܗܘܢ ܒܬ̈ܐ ܗ̄ ܠܗܿܢܘܢܿ ܕܒܡܕܢܚܐ ܕܝܘܿܪܕܢܢ ܘܒܡܥܪܒܐ ܐܘܿ ܥܠ ܪܨܢ
                    ܘܦܩܿܚ ܪܡܙ ܕܐܬܼܘ ܕܢܘܒܼܕܢ ܠܐܘܿܪܫܠܡ. ܠܦܚ̈ܐ ܘܠܡܨܝܼ̈ܕܬܐ ܕܥܠ ܕܗܼܘܘ ܐܝܟ ܦܚܪܐ ܠܕܒܝܬ
                    ܝܼܗܘܼܕܐ ܐܦ ܗܼܢܘܢܿ ܢܬܬܼܚܕܘܢ ܘܢܦܼܠܘܢ ܐܝܟ ܕܒܦܚ̈ܐ ܘܡܨܝܼܕ̈ܬܐ ܒܡܣܒܪܝܼܫܐ. ܣܓ̈ܝܐܐ ܗ̄
                    ܪܡܿܙ ܥܠ ܪ̈ܫܝܼܥܐ ܕܐܝܼܬ ܗܼܘܐ ܒܝܼܗܘܼܕܐ ܕܐܚܝܼܕܝܼܢ ܗܼܘܘ ܒ݀ܛܥܝܘܼܬܐ ܕܐܦܪܝܡ. ܨܘܪܘ ܣܗ̄ܕܘ
                    ܕܠܐ ܢܩܼܪܐ ܘܢܕܥܼ ܙܘܼܗܪ̈ܝܗܿ. ܘܚܬܘܿܡܘ ܢܡܘܿܣܐ ܕܐܠܗܐ ܕܠܐ ܚܿܫܚ ܠܢ ܘܥܠܗ݀ܝ ܡܼܪܕܘ. ܡܼܢ
                    ܗܿܫܐ ܐ݀ܟܬܪ ܠܡܪܝܐ ܗ̄ ܐܡܿܪ ܝܼܗܘܼܕܐ ܡܛ݀ܠ ܕܐܦܼܢܝܼ ܐܦ̈ܘܗܝ ܡܼܢ ܐܦܪܝܡ. ܘܠܗ ܡܣܿܟܐ ܐܢܼܐ
                    ܗ̄ ܐܝܟ ܕܠܝܿܨܘܿܦܐ ܗ̄ ܫܐܼܠܘ ܡܼܢ ܙܟܘܿܪ̈ܐ ܗ̄ ܥܠ ܗ݀ܟܢ ܐܦܼܢܝܼ </p>
            </div>
            <div type="text">
                <p xml:lang="syr"> ܐܦܘ̈ܗܝ ܡܼܢ ܐܦܪܝܡ. ܥܠ ܕܡܼܢ ܫܐܕ̈ܐ ܫܿܐܠܝܼܢ ܗܼܘܘ ܝܼܕܥܬܐ ܫܪܝܼܪܬܐ ܗ݀ܝ
                    ܕܠܐ ܡܨܝܐ. ܕܠܝܬ ܠܡܬܼܠ ܥܠܝܗܿ ܗ̄ ܠܘ ܒܫܘܼܚܕܐ ܡܬܝܼܠܦܐ ܡܠܼܬܐ ܫܪܝܼܪܬܐ ܕܐܠܗܐ ܕܒܝܕ ܢܒܝ̈ܐ.
                    ܐܠܐ ܡܓܢ ܗܿܢܘܢ ܕܝܢ ܢܣܿܒܝܼܢ ܫܘܼܚܕܐ ܗ̄ ܩܨܘܿܡ̈ܐ. ܘܐܡܿܪܝܼܢܢ ܕܓܠܘܼܬܐ. ܘܢܩܫܝܗܿ ܗ̄ ܥܠ
                    ܐܦܝ̈ ܗܿܕܐ ܢܥܒܼܕ ܐܬܘܿܪܝܐ ܒܐܪܥܐ ܕܐܦܪܝܡ. ܘܢܩܼܫܝܗܿ ܐܝܟ ܩܫܼܬܐ ܕܬܒܼܢܐ. ܘܢܟܼܦܢ ܗ̄ ܥܡܐ.
                    ܕܡܬܚܼܒܫ ܒܡܕܝܼ̈ܢܬܐ ܘܡܫܬܼܢܩ ܒܟܦܼܢܐ ܘܒܨܗܝܐ܀ ܩܦ̄ ܕܛ̄ ܣܪܗܒܬ݀ ܐܪܥܐ ܕܙܒܘܿܠܘܢܿ ܗ̄ ܡܼܢ
                    ܕܚܠܼܬܐ ܕܐܬܘܪܝܐ ܕܨܦܚܬ݀ ܥܠܝܗܘܢܿ ܩܕܡܐܝܼܬ ܘܐܘܼܚܕܢܐ ܥܫܼܢ ܗ̄ ܕܐܬܘܪܝܐ. ܥܡܐ ܕܡܗܿܠܟܝܢ ܗ̄
                    ܒܢ̈ܝ ܝܼܗܘܼܕܐ ܕܐܟܝܼܠܝܼܢ ܗܼܘܘ ܡܼܢ ܥܠܼܬ݀ ܡܠ̈ܟܐ ܬܪܝܢ ܕܣܠܼܩܘ ܥܠܝܗܘܢܿ. ܚܙܼܘ ܢܘܼܗܪܐ ܗ̄
                    ܒܓܼܩܠܝܗ ܕܐܦܪܝܡ ܕܡܼܢ ܐܬܘܿܪܝܐ. ܐܣܓܝܼܬ ܥܡܐ ܗ̄ ܠܥܣܼܪܐ ܫܒ̈ܛܐ ܐܡܿܪ ܕܐ݀ܦܢ ܐܣܓܝܼܬܘܢܿ
                    ܘܟܢܫܼܬܘܢܿ ܥܠܝܢ ܠܐܪ̈ܡܝܐ. ܐܠܐ ܠܐ ܣܠܩܼܬ݀ ܡܚܫܼܒܬܗܘܢܿ ܠܪܝܼܫ. ܒܕܠܐ ܗܘܼܬ ܠܟܘܢܿ ܚܕܘܼܬܐ
                    ܒܡܕܡ ܕܣܥܼܪܬܘܢܿ. ܡܛ݀ܠ ܕܢܝܼܪܐ ܘܫܪܟܐ ܗ̄ ܚܘܼܪܛܐ ܘܫܒܛܐ ܘܢܝܼܪܐ ܘܫܘܼܥܒܕܐ ܕܐܡܿܪ ܕܗܿܢܘܿܢ
                    ܥܣܼܪܐ ܫܒ̈ܛܐ ܕܡܿܛܝܒܝܼܢ ܗܼܘܘ ܕܢܫܼܥܒܕܘܢܼ ܠܫܘܼܛܢܠܗܘܢ݂ܿ ܠܗܿܠܝܢ ܬܪܝܢ ܫܒ̈ܛܐ. ܕܡܕܝܢ ܗ̄
                    ܗ݀ܟܢ ܠܡ ܬܒܼܪ ܐܢܘܢܿ ܐܠܗܐ. ܐܝܟ ܝܘܡܐ ܕܒܗ ܬܒܼܪ ܠܡܕܝܼ̈ܢܝܐ ܒܚܪܒܗ ܕܓܕܥܘܢܿ. ܘܢܚܬܐ ܡܦܠܦܼܠ
                    ܗ̄ ܥܠ ܕܠܟܿܠ ܐܪܥܼܘ ܒܝܕ ܩ̈ܠܝܗܘܢ݂ܿ ܘܠܟܿܠ ܢܚ̈ܬܝܼܢ ܦܠܦܼܠܘ ܒܕܡܐ ܕܩܪ̈ܒܝܗܘܢܿ ܟܐܢܐܝܼܬ
                    ܗܼܘܘ ܠܝܩܕܢܐ ܕܢܘܼܪܐ ܕܩܪܒܐ. ܡܛ݀ܠ ܕܝܠܕܐ ܗ̄ ܝܼܗܘܼܕܐ ܠܒܛܝܼܠܘܼܬܐ ܡܫܼܬܘܐ ܒܝܕ ܡܫܝܼܚܐ
                    ܕܡܬܝܼܠܕ ܡܢܼܗ ܒܒܣܼܪ. ܫܘܼܠܛܢܗ ܥܠ ܟܬܦܗ ܗ̄ ܒܗ݀ܝ ܕܙܟܼܐ ܠܡܪܘܿܕܐ ܘܫܩܼܠ ܙܩܝܼܦܗ ܥܠ ܟܬܦܗ.
                    ܛܢܢܗ ܕܡܪܝܐ ܗ̄ ܗ݀ܘ ܕܗ݀ܫܐ ܛܼܢ ܘܦܼܪܥ ܠܒܥܠ̈ܕܒܒܝܢ ܗܘܼ ܐܝܼܬܘܗܝ ܗ݀ܘ ܕܠܚܪܬܐ ܡܬܼܒܣܪ ܡܼܢ
                    ܓܢܣܼܢ ܘܡܕܿܒܪ ܠܡܠܟܘܼܬܐ ܗܿܕܐ ܒܟܐܢܘܼܬܐ. ܦ̄ܬ ܫܕܪ ܡܪܝܐ ܗ̄ ܓܙܪ ܕܝܼܢܐ ܫܕܪ ܐܠܗܐ ܒܥܡܐ
                    ܕܒܝܬ ܐܦܪܝܼܡ. ܢܦܼܠ ܕܝܢ ܠܘ ܒܟܿܠܗܘܢܿ ܕܫ݀ܥܬܐ ܐܠܐ ܒܕܒܝܬ ܪܘܒܝܼܠ ܘܓܕ ܕܐܫܼܬܒܝܼܘ ܩܕܡܐܝܼܬ.
                    ܥܡ̈ܡܼܐ ܗ̄ ܠܗܘܢܿ ܩ݀ܪܐ ܥܡ̈ܡܼ ܟܕ ܫ݀ܡܥܝܼܢ ܟܦܼܪ ܬܝܿܒܝܼܢ ܘܡܬܼܦܪܩܝܼܢ ܠܒܼܢ̈ܐ ܢܪܡܐܼ ܗ̄
                    ܗܼܢܘܢܿ ܐܬܚܝܼܠܘ ܒܒܝܼܫܬܐ ܠܡܒܼܢܐ ܒܢܝ̈ܢܐ. ܢܓܙܘܼܪ ܓܙܝܼܪ̈ܬܐ ܗ̄ ܟܫ̈ܝܬܐ ܕܩܝ̈ܣܐ ܫܩ̈ܡܐ ܗ̄
                    ܬܐܢ̈ܐ ܒܪ̈ܝܬܐ. ܬܘܼܒ ܐܝܼܕܗ ܪܡܐ ܗ̄ ܬܠܝܐ ܡܥܒܕܢܘܼܬܗ ܕܢܡܼܝܼܝܼܐ ܐܢܘܿܢ ܡܛܐܒ̈ܢܘܗܝ ܕܥܡܐ ܗ̄
                    ܢܒܝ̈ܐ ܕܓ̈ܠܐ ܕܡܣܼܬܒܪܝܼܢ ܗܼܘܘ ܕܡܛܐܒܝܼܢ ܠܥܡܐ ܒܢܒܝܘ̈ܬܗܘܢܿ ܕܓ̈ܠܬܐ ܕܚܠܼܦ ܫܼܒܝܐ ܫܠܡܐ
                    ܡܿܟܪܙܝܼܢ ܘܒܗܿܕܐ ܝܬܝܼܪܐܝܼܬ ܡܛܒܿܥܝܼܢ ܗܼܘܘ ܠܥܡܐ ܒܥܩ̈ܬܐ ܘܫܒܼ̈ܝܐ. ܚܠܦܝܢ ܗ̄ ܢܟܝܼܠܝܼܢ
                    ܐܚܪ̈ܢܐ. ܚܠ̈ܦܐ ܚܢ̈ܦܐ. ܐܚܢܼܦܘ ܠܡ ܡܼܢ ܐܠܗܐ ܘܐܒܼܐܫܘ ܠܚܕ̈ܕܐ. ܓܒܝ̈ܐ ܒܬܢܼܢܐ ܗ̄ ܚܝܠ̈ܬܢܐ
                    ܕܡܣܼܬܚܦܝܼܢ ܘܢ݀ܦܠܝܼܢ ܒܡܣܼܡ ܒܪܝܼܫܐ. ܘܓܒܪ ܥܠ ܐܚܘܼܗܝ ܠܐ. ܣܡܼܠܗ ܗ̄ ܕܠܐ ܠܡ ܡܫܚܠܦܐ ܗܿܕܐ
                    ܕܢܣܼܥܐ ܐܢܫ ܠܡܩܼܪܒܘܼ ܥܡ ܐܒܘܼܗܝ. ܡܼܢ ܡܿܢ ܕܡܢܬܫ ܘܐܟܿܠ ܒܣܼܪܗ. ܡܛ݀ܠ ܕܐܝܟ ܕܝܡܝܼܢܐ
                    ܘܣܡܼܠܐ ܚܕ ܓܘܼܫܡܐ ܐܝܼܬܝܗܝܢ ܗܿܟܢܐ ܐܦ ܐܦܪܝܡ ܘܝܼܗܘܼܕܐ ܡܼܢ ܚܕ ܐܒܐ ܐܬܝܒܼܠܘ </p>
            </div>
            <div type="text">
                <p xml:lang="syr"> ܘܠܐ ܢܣܼܒܥܘܢܼ ܗ̄ ܠܐ ܣܒܼܥܘ ܡܼܢ ܗ݀ܝ ܕܢܐܦܼܠܘܢܼ ܐܦܪܝܡ ܘܝܼܗܘܼܕܐ ܠܚܕ̈ܕܐ
                    ܘܢܓܼܡܪܘܢܼ. ܢܐܼܟܘܿܠ ܡܢܫܐ ܗ̄ ܐܟܙܼܢܐ ܕܐܠܘܼ ܐܟܼܠ ܐܦܪܝܡ ܘܡܢܫܐ ܠܚܕ̈ܕܐ ܒܝܼܫܬܐ ܐܝܼܬܝܗܿ
                    ܗܘܼܬ ܗܿܕܐ ܗܿܟܢܐ ܐܡܬܝܼ ܕܢܐܼܟܠܘܢܼ ܬܪ̈ܝܗܘܢܿ ܠܝܼܗܘܼܕܐ ܒܝܼܫܬܐ ܗܿܝ ܪܒܼܬܐ. ܡܛ݀ܠ ܕܐܦ
                    ܐܚܘܼܗܘܢܿ ܐܝܼܬܘܗܝ ܐܟܡܼܐ ܕܐܦ ܗܼܢܘܿܢ ܐܚ̈ܐ ܐܢܘܢܿ. ܨܚܚܐ ܝ̄ ܘ݀ܝ ܠܕܒܕܩܝܼܢ ܒܕ̈ܩܐ ܗ̄ ܘ݀ܝ
                    ܠܪ̈ܝܼܫܢܐ ܕܒܝܕ ܟܬܝܼܒ̈ܬܐ ܡܥܿܩܠܝܼܢ ܒܡܣܼ̈ܟܢܐ. ܒܕ̈ܩܐ ܩ݀ܪܐ ܠܥܠ̈ܬܐ ܕܒܗܝܢ ܡܬܼܦܪܣܝܢ ܗܼܘܘ
                    ܕܝܿܢ̈ܐ ܠܡܟܝܘܼ ܠܡܣ̈ܟܼܢܐ. ܬܫܒܼܩܘܢܼ ܐܝܼܩܪܟܘܢܿ ܗ̄ ܩܢܝܿܢܟܘܢܿ ܒܗ݀ܝ ܕܒܥܠܼܬܐ ܕܩܢܝ̈ܢܐ
                    ܡܬܝܼܩܪܝܼܢ ܒܢܝܢ̈ܫܐ ܒܥ݀ܠܡܐ. ܠܐ ܬܟܼܪܟܘܢܿ ܬܚܝܬ ܗ̄ ܠܘ ܒܠܚܘܼܕ ܡܬܐܼܣܪܝܼܢ ܐܢܬܘܿܢ ܐܠܐ ܐܦ
                    ܡܬܼܩܛܠܝܼܬܘܿܢ ܘܡܬܼܟܫ̈ܝܢ ܫܠܕܝ̈ܟܘܿܢ ܚܕܐ ܠܥܼܠ ܡܼܢ ܚܕܐ. ܫܒܛܐ ܗܿܘ ܗ̄ ܕܒܐܝܼܕܗ ܕܐܬܘܪܝܐ
                    ܡܿܚܐ ܐܢܼܐ ܠܚ̈ܛܝܐ. ܐܟܬܢܐ ܗ̄ ܠܡܪܝܼܪܐ ܕܠܐ ܡܫܼܬܝܢ ܩ݀ܪܐ. ܠܐ ܗܼܘܐ ܗܿܟܢܐ ܕܡܝܼ. ܗ̄ ܠܐ
                    ܪܢܐ ܒܢܦܼܫܗ ܕܐܢܿܐ ܚܝܠܿܬܗ ܕܢܡܼܚܐ ܠܡܪܘܿܕܐ. ܕܗܿܐ ܪܘܪ̈ܒܢܝ ܗ̄ ܐܠܐ ܟܕ ܡܫܼܬܩܠ ܐܡܿܪ
                    ܪܘܪ̈ܒܢܘܗܝ ܡܠ̈ܟܐܐܢܘܿܢ ܘܗܘܼ ܐܝܟ ܐܠܗܐ ܘܠܝܬ ܕܢܩܘܼܡ ܠܩܘܼܒܠܗ. ܘܗܿܐ ܐܝܟ ܟܪܟܡܘܿܫ ܗ̄
                    ܠܐܘܿܪܫܠܝܡ ܘܫܿܡܪܝܼܢ ܚܿܣܢ ܐܢܼܐ. ܟܠܿܗܘܢܿ ܥܒܕ̈ܘܗܝ ܗ̄ ܕܡܐ ܕܫܡܼܠܝܼ ܡܪܝܐ ܗ݀ܘ ܕܥ݀ܡܪ
                    ܒܨܗܝܘܢܿ ܥܒܕ̈ܘܿܗܝ ܒܝܕ ܐܬܘܪ̈ܝܐ ܒܥܡ̈ܡܼܐ ܕܚܕܪ̈ܝ ܐܿܘܪܫܠܝܡ ܗܿܝܕܝܢ ܦ݀ܩܕ ܥܠ ܦܐܪ̈ܘ̄ ܕܠܒܼܐ
                    ܪܒܐ ܡܠܟܐ ܕܐܬܘܪ ܗ̄ ܦܿܪܥ ܠܗ ܦܐܪ̈ܝ ܣܼܦܘ̈ܬܗ ܘܚܬܝܼܪܘܼܬܐ ܕܠܒܼܗ. ܕܠܡܼܐ ܡܫܼܬܒܚ ܢܪܓܐ ܗ̄
                    ܟܐܡܼܬܐ ܕܗܘܼ ܐܠܗܐ ܐܝܼܬܘܗܝ ܕܦ݀ܣܩ ܘܠܘ ܐܬܘܿܪܝܐ. ܢܘܼܗܪܗ ܕܝܼܣܪܐܝܠ ܗ̄ ܢܘܼܗܪܐ ܠܐܠܗܐ
                    ܡܫܿܡܗ. ܢܘܼܪܐ ܓܝܪ ܗܿܘܐ ܐܠܗܐ ܠܐܬܘܿܪܝܐ ܘܡܿܘܩܕ ܡܫܪܝܼܬܗ. ܘܩܕܝܼ̈ܫܘܗܝ ܗ̄ ܠܡܠ̈ܐܟܐ ܩ݀ܪܐ܆
                    ܘܬܘܩܼܕܝ ܘܬܐܼܟܘܿܠܝ ܫܠܗܒܝܼܬܐ ܕܡ̈ܠܐܟܐ ܠܝܥܪܐ ܘܟܘܼܒ̈ܐ ܕܐܬܘܪܝܐܐܘܟܝܼܬ ܠܚܝܠ̈ܘܬܗܘܢܿ
                    ܕܡܢܼܫܝܠܝ ܕܠܐ ܐܝܼܕܐ ܐܢܫܝܬܐ ܡܬܼܚܪܒܝܼܢ. ܘܫܪܟܐ ܕܩܝܣ̈ܐ ܗ̄ ܕܡܼܢ ܣܿܓܝܐܘܼܬܗܘܢܿ
                    ܠܙܥܘܿܪܘܼܬܐ ܢܐܼܬܘܢܼ ܐܝܟ ܕܐܦ ܛܠܝܐ ܕܠܐ ܝ݀ܕܥ ܡܢܝܿܢܐ ܡܿܢܐ ܠܟܡܝܘܼܬܗܘܢܿ ܒܨܝܼܪܬܐ. ܡܼܢ
                    ܐܬܘܼܪܝܐ ܗ̄ ܡܠܿܒܒ ܠܥܠܡܐ ܕܐܦܿܢ ܡܼܢ ܡܨܪܝܢ ܢ݀ܦܩ ܐܬܘܼܪܐ ܕܢܐܼܬܐ ܥܠܝܟܘܢܿ ܠܐ ܬܩܼܢܛܘܢܼ
                    ܡܢܼܗ: ܐܝܟ ܡܚܘ̈ܬܐ ܕܡܕܝܢ ܗ̄ ܠܗ݀ܝ ܡܚܘܼܬܐ ܕܒܝܘܡ̈ܝ ܡܘܿܫܐ ܐܡܿܪ ܕܦܼܩܕܗ ܡܪܝܐ ܕܐܥܝܼܩ
                    ܠܡܕܝ̈ܢܝܐ ܘܚܪܘܿܒ ܐܢܘܿܢ ܗܿܝ ܕܢܥܝܼܪ ܗ̄ ܥܝܼܪܘܼܬܐ ܠܚܦܝܼܛܘܼܬܐ ܩ݀ܪܐ. ܫܘܛܐ ܠܡܚܘܼܬܐ
                    ܡܡܫܼܚܬܐ. ܘܬܚܘܼܛܪܗ ܗ̄ ܫܘܼܠܛܢܗ ܕܐܬܘܪܝܐ ܕܡܐ ܠܗ݀ܝ ܡܚܘܼܬܐ ܕܣܼܥܪ ܦܪܥܘܢܿ ܒܝܘ̈ܡܝ ܡܘܿܫܐ
                    ܟܕ ܪܕܦܼ ܥܡܐ. ܐܠܐ ܐܦ ܗܿܢܐ ܡܩܿܒܠ ܡܣܼܡ ܒܪܝܼܫܐ ܐܝܟ ܦܪܥܘܢܿ. ܘܫܩܼܠܗ ܗ̄ ܘܡܫܪܝܼܬܗ
                    ܘܡܫܩܼܠܢܗ ܕܐܬܘܼܪܝܐ ܐܝܟ ܕܐܫܩܼܠ ܦܪܥܘܢܿ ܠܝܡܐ ܘܐܦ ܡܣܡ ܒܪܝܼܫܐ ܕܐܬܘܼܪ̈ܝܐ ܐܝܟ ܕܦܪܥܘܢܿ
                    ܗܿܘܐ. ܘܢܬܝܼܒܠ ܢܝܼܪܐ ܗ̄ ܢܬܬܼܒܪ ܫܘܼܠܛܢܗ ܕܠܗ ܩ݀ܪܐ ܢܝܼܪܐ. ܡܼܢ ܩܕܡ ܕܢܫܥܼܒܕ ܠܝܼܗܘܼܕܐ.
                    ܡܘܼܫ̈ܚܐ ܓܝܪ ܝܼܗܘܼܕܐ ܗܿܘ ܗ݀ܘ ܕܡܬܝܼܠ ܒܥܓܠܼܬܐ. ܕܬܘܪ̈ܐ. ܡܘܼܫ̈ܚܐ ܥܓ̈ܠܬܐ ܫܡܝܼܢ̈ܬܐ.
                    ܐܬܼܐ ܠܥܢܬ ܗ̄ ܡܼܢ ܢܝܼܢܘܐ ܡܢܼܥ ܠܥܢܬ ܘܡܼܚܕܐ ܠܡܓܕܘܼ ܘܒ݀ܬܪܟܢ ܠܡܼܘܡܣ ܕܐܝܼܬܝܗܿ ܒܬܚܘܼܡܐ
                    ܕܥܡܐ. ܘܣܼܡ ܡܐܢ̈ܘܗܝ ܬܡܿܢ ܗ̄ </p>
            </div>
            <div type="text">
                <p xml:lang="syr"> ܠܒܼܫ ܙܝܢܗ ܘܛܝܒܼ ܢܦܼܫܗ ܠܩܪܒܐ. ܠܡܥܒܪܐ ܕܓܒܥ ܗ̄ ܠܐܪܥܐ ܕܬܪܝܢ ܫܒ̈ܛܐ.
                    ܒܝܬ ܒܝܿܬܢ ܗ̄ ܒܝܬ ܒܘܬܐ ܕܬܡܿܢ ܢܒܘܼܬ. ܕܚܠܬ ܪܡܬܐ ܗ̄ ܩܘܼܪ̈ܝܐܐ ܕܒܢܝܿܡܝܢ ܐܝܼܬܝܗܝܢ.
                    ܪ̈ܓܠܝ ܡܼܢ ܩܕܡ ܟ݀ܠܗܝܢ ܩܘܼܪ̈ܝܐ ܒܪܬܓܠܝܡ ܗ̄ ܩ݀ܪܐ ܠܡܫܪܝܼܬܐ ܕܐܬܘܼܪ̈ܝܐ ܕܐܬܬ݀ ܠܡܓܠܝܘܼ
                    ܘܠܡܫܼܒܐ. ܨܗܠܐ ܕܝܢ ܡܫܿܡܗ ܠܩܿܠܐ ܪܒܐ ܕܕ݀ܡܐ ܠܕܣܘܼܣܝܐ. ܨܘܼܬܝ ܠܝܼܫ ܗ̄ ܡܕܝܼ̈ܢܬܐ
                    ܕܐܬܬܥ̈ܝܼܩܝ ܒܡܣܼܩܗ ܟܕ ܫܡ̈ܥܢ ܒܚܪܒܗ ܚܕ̈ܝܢ. ܡܪܡܢܐ ܗ̄ ܥܪܩܬ݀ ܡܼܢ ܐܬܘܼܪܝܐ܆ ܘܝ̈ܬܒܝ
                    ܓܘܼܒ̈ܝܼܢ ܗ̄ ܥܠ ܥ݀ܡܪ̈ܝ ܨܗܝܘܢܿ ܐܡܿܪ ܗܿܢܘܢ ܕܐܝܟ ܕܒܓܘܼܒܐ ܚܒܝܼܫܝܼܢ ܗܼܘܘ ܘܐܠܝܼܨܝܼܢ ܡܼܢ
                    ܐܬܘܼܪ̈ܝܐ. ܥܫܼܢܘ ܕܝܢ ܗ̄ ܒܝܕ ܥܘܼܕܪܢܗ ܕܗ݀ܘ ܕܥ݀ܡܪ ܒܨܗܝܘܢܿ. ܥܕܟܝܼܠ ܟܕ ܓܙܼܡ ܐܬܘܼܪܝܐ
                    ܕܢܚܪܒ ܠܢ. ܬܘܼܒ ܥܕܟܝܼܠ ܠܡ ܢܒ ܡܕܝܼܢܬܐ. ܠܐ ܚܫܼܟ ܥܠܝܗܿ ܐܘܼܠܨܢܐ ܕܫܒܼܝܐ. ܐܢܝܼܦ ܐܝܼܕܗ
                    ܗ̄ ܡܼܢ ܢܒ ܟܕ ܐܬܼܐ ܘܐܝܟ ܗ݀ܘ ܕܚܿܙܐ ܗܼܘ ܠܗܿ ܠܨܗܝܘܢܿ. ܘܒܨܒܼܥܗ ܡܚܿܘܐ ܗܼܘܐ ܠܗܿ
                    ܠܚܝܠ̈ܘ̄ܗ ܗܿܐ ܡܪܝܐ ܡܣܿܚܦ ܠܡܫܼܒ̈ܚܐ ܗ̄ ܐܢܬܘܿܢ ܠܐ ܬܕܚܼܠܘܢܿ ܡܼܢ ܐܬܘܼܪ̈ܝܐ܀ ܨܚܚܐ: ܝܐ:
                    ܢܦܘܿܩ ܚܘܼܛܪܐ ܗ̄ ܚܙܩܝܐ. ܒܙܒܢܼܐ ܠܡ ܕܡܦܼܪܥ ܘܝܿܥ ܗ݀ܘ ܕܡܬܼܝܒܠ ܡܼܢ ܐܝܼܫܝ ܡܣܼܬܥܪ̈ܢ
                    ܗܿܠܝܢ. ܚܘܼܛܪܐ ܥܠ ܫܘܼܠܛܢܐ ܡܒܿܕܩ܇ ܢܦܪܥ ܗ̄ ܢܦܼܘܿܩ. ܓܘܼܙܥܐ ܩܿܪܐ ܠܥܛܡܐ ܐܘܟܝܼܬ ܦܫܼܚܬܐ
                    ܕܦܪ̈ܝܼܫܐ ܡܼܢ ܐܝܼܠܢܐ ܘܥܒܝܐ ܡܼܢ ܚܘܼܛܪܐ: ܢܘܼܪܒܐ ܩ݀ܪܐ ܠܢܒ̈ܓܐ ܪ̈ܓܝܐ ܕܡܼܢ ܐܝܼܠܢܐ
                    ܡܿܦܪܥܝܼܢ ܘܡܬܼܡܬܠܝܼܢ ܗܿܠܝܢ ܒܚܙܩܝܐ ܒܝܕ ܡܝܬܪܘܼܬܗ ܨܒܬܼܗܿ ܠܡܠܟܘܼܬܗ ܕܝܬܝܼܪ ܡܼܢ ܦܪ̈ܥܐ
                    ܪ̈ܓܝܐ ܕܐܝܼ̈ܠܢܐ. ܘܬܫܼܪܐ ܥܠܘܗܝ ܪܘܼܚܐ ܕܐܠܗܐ ܗ̄ ܥܠ ܚܙܩܝܐ. ܒܛܝܼܠܘܼܬܐ ܦܪܝܼܫܬܐ ܕܐܠܗܐ
                    ܕܠܘܿܬܗ ܘܠܐ ܐܝܟ ܕܚ̈ܙܝܢ ܥܝܢܘ̈ܗܝ ܗ̄ ܐܝܟ ܥܝܿܕܐ ܕܐܚܪ̈ܢܐ. ܐܠܐ ܒܫܪܪܐ ܢܕܘܢ ܫܪܝܼܪܐܝܼܬ.
                    ܘܢܟܣܼ ܗܝ ܕܒܝܼܫܝܼܢ ܘܡܪܝܼܪܝܼܢ. ܘܢܡܚܼܐ ܗ̄ ܐܪܥܐ ܠܡܫܪܝܼܬܐ ܕܐܬܘܼܪ̈ܝܐ ܩܿܪܐ. ܗ݀ܝ ܕܐܝܟ
                    ܕܒܫܒܛܐ ܒܨܠܘܿܬܗ ܡܿܚܐ ܠܗܿ ܘܒܕܡܘܼܬ ܪܘܼܚܐ ܡܛܿܠܩ ܠܪ̈ܫܝܼܥܐ ܕܒܗܘܢܿ. ܬܗܼܘܐ ܙܕܝܼܩܘܼܬܐ
                    ܐܣܼܪ ܗ̄ ܡܬܼܢܨܚ ܒܗܿܠܝܢ ܚܙܩܝܐ ܒܗ݀ܝ ܕܒܐܣܪ ܚܨ̈ܐ ܕܙܕܝܼܩܘܼܬܐ ܡܠܒܼܫ ܘܡܚܼܙܩ ܡܼܢ ܟ݀ܠ
                    ܓܒ̈ܝܼܢ. ܢܥܼܡܪ ܕܐܒܐ ܥܡ ܐܡܪܐ ܗ̄ ܡܐ ܕܢܦܼܠ ܐܬܘܼܪܝܐ ܡܫܼܬܚܠܦܝܼܢ ܠܫܝܢܐ ܕܠܘܿܬ ܥܡ̈ܡܼܐ
                    ܕܒܚܕܪ̈ܝܗܘܢܿ ܕܠܗܘܢܿ ܩ݀ܪܐ ܕܐܒ̈ܐ ܘܐܪ̈ܝܘܬܐ. ܘܐܡܼܪ̈ܐ ܩ݀ܪܐ ܠܥܡܐ ܘܛܠܝܐ ܙܥܘܿܪܐ ܗ̄ ܡܐ ܓܝܪ
                    ܕܐܫܼܬܝܢ ܥܡܐ ܘܥܡ̈ܡܼܐ ܠܐ ܡܣܼܬܢܩܝܼܢ ܥܠ ܡܕܒܪܢܐ ܩܫܝܐ ܡܛ݀ܠ ܕܣܿܦܩ ܠܗܘܢܿ ܚܙܩܝܐ ܕܢܕܒܪ.
                    ܘܒܢܝ̈ܗܘܢܿ ܐܟܚܼܕܐ ܗ̄ ܥܡܿܪܝܼܢ. ܡܛ݀ܠ ܕܡܓܪ ܫܝܢܐ ܐܦ ܠܒܢܝ̈ܗܘܢܿ ܒ݀ܬܪܗܘܢܿ. ܘܐܪܝܐ ܐܦ ܬܘܪܐ
                    ܢܐܼܟܘܿܠ ܗ̄ ܗ݀ܘ ܠܡ ܕܐܝܟ ܪܝܐ ܠܐܚܪ̈ܢܐ ܬܒܿܪ ܗܼܘܐ. ܒܕܡܘܼܬ ܬܘܪܐ ܐܦ ܗܼܘ ܡܼܢ ܥܡܗ ܡܣܼܬܝܒܪ
                    ܘܒܚܘܪ̈ܐ ܗ̄ ܒܚܪܘܼܪ̈ܐ ܐܡܿܪ ܕܗ݀ܟܢܐ ܡܬܡܼܬܚ ܫܝܢܐ ܒܝܢܬܗܘܢܿ ܕܒܐܪܥܐ ܕܥܡ̈ܡܼܐ ܚܪ̈ܡܢܐ. ܥܡܐ
                    ܡܬܝܼܠ ܒܚܣܝܼܠܐ ܡܬܼܗܦܟ ܟܕ ܠܐ ܕ݀ܚܠ ܡܢܼܗܘܢܿ. ܐܡܿܪܝܼܢ ܥܠ ܚܘ̈ܘܬܐ. ܕܟܕ ܡܓܿܣܝܢ ܒܩܢܐ
                    ܐܘܿܟܝܼܬ ܒܚܪܘܪܐ ܘܡܫܿܚܢܝܼܢ ܒܥ̈ܬܗܘܢ ܝܬܝܼܪ ܚܪܡܝܼܢ ܘܡܪܝܼܪܝܼܢ. ܥܩܪܗ ܕܐܝܼܫܝ ܗ̄ ܥܠ ܡܪܢ
                    ܪܡܿܙ. ܕܒܙܒܼܢܐ ܕܕܢ݀ܚ ܡܼܢ ܥܡܐ. ܐܝܟ ܐܬ݀ ܕܦܘܼܪܩܢܐ ܩܿܐܡ ܘܢ݀ܓܕ ܠܥܡܡ̈ܐ ܠܘܿܬܗ. ܢܥܼܩܒܘܢ
                    ܗ̄ </p>
            </div>
            <div type="text">
                <p xml:lang="syr"> ܒܚܦܝܼܛܘܼܬܐ ܘܡܥܩܿܒܝܼܢ ܥܡܼܡ̈ܐ ܥܠ ܡܪܝܢ ܝܘܢܘܣܦ ܡܪܝܐ ܬܢܝܼܐ ܕܐܝܼܕܗ ܗ̄
                    ܕܐܟܙܼܢܐ ܕܗ݀ܫܐ ܦܼܪܩ ܡܼܢ ܐܬܘܼܪ̈ܝܐ ܗܿܟܢܐ ܐܦ ܗܿܝܕܝܟ ܡܼܢ ܒܥܠܕܒܒ̈ܐ. ܛܢܼܢܐ ܡܼܢ ܐܦܪܝܡ ܗ̄
                    ܠܐ ܡܟܝܼܠ ܛ݀ܐܢ ܒܝܼܗܘܼܕܐ ܘܒܿܥܐ ܡ̄ܠܟܘܼ ܠܢܦܫܼܗ. ܠܫܢ ܝܡܐ ܗ̄ ܠܫܼܢ ܝܡܐ ܩܼ݀ܪܐ ܠܡܢܿܬܐ ܡܼܢ
                    ܐܪܥܐ ܕܡܨܝܢ ܕܠܗܿ ܩ݀ܪܐ ܝܡܐ. ܥܠ ܢܗܪܐ ܗ̄ ܢܗܪܐ ܦܪܥܘܿܢ. ܒܐܘܼܚܕܢܐ ܗ̄ ܕܐܚܿܕ ܠܗ ܘܡܫܿܥܒܕ
                    ܠܗ ܐܝܟ ܨܒܝܿܢܗ. ܘܢܡܼܚܝܼܘܗܝ ܠܫܒܼܥܐ ܗ̄ ܕܡܿܦܠܓ ܠܗ ܠܚܝܠܗ ܒܡܢܘ̈ܬܐ ܣܓܝ̈ܐܬܐ ܟܕ ܡܬܼܒܕܪ
                    ܢܗܘܼܐ ܕܠܝܼܠ ܠܟܿܠܢܫ ܕܢܕܘܼܫܝܼܘܗܝ ܘܢܥܼܒܪ ܒܗ. ܐܝܟ ܢܗܪܐ ܕܦܫܝܼܩ ܠܐܢܫ ܠܡܣܼܚܐ ܒܗ.
                    ܘܬܡܼܠܘܿܢ ܡ̈ܝܐ ܗ̄ ܪܡܙ ܥܠ ܛ݀ܒܬܐ ܐܚܪܝܬܐ. ܬܡܼܠܘܿܢ ܠܡ ܡܠܦܢܘܼܬܐ ܗܿܝ ܕܡܼܢ ܗܝܟܠܐ ܕܡܢܼܗ
                    ܩܒܼܠܬܘܿܢ ܦܘܼܪܩܢܐ ܐܝܟ ܕܡܼܢ ܡܒܘܼܥܐ ܥܬܝܼܪܐ ܡܫܬܼܦܥܐ ܠܟܘܿܢ. ܟܕ ܚܿܕܝܢ ܐܢܬܘܢ ܘܪܘܙܝܼܢ
                    ܐܢܬܘܿܢ ܒܗܘܿܢ ܘܚܦܝܼܛܝܼܢ ܐܢܬܘܿܢ ܠܡܫܡܼܥܗ ܡܫܼܩܠܐ ܕܒܿܒܝܠ ܨܚܚܐ ܝܒ̄܆ ܡܫܩܠܐ ܗ̄ ܚܼܙܘܐ ܐܘܿ
                    ܓܠܝܢܐ ܕܠܘܿܬܗ ܡܿܫܩܠ ܗܼܘܐ ܪܥܝܿܢܗ ܕܢܒܝܐ ܘܫ݀ܒܩ ܗܼܘܐ ܠܟܿܠܗ ܠܥܿܠܡܐ. ܥܠ ܛܘܼܪ̈ܐ ܫܦ̈ܝܐ ܗ̄
                    ܐܝܟ ܕܒܐܬ݀ܐ ܠܡ ܟܢܫܼܘ ܠܡܪ̈ܝܐ ܕܢܐܼܬܘܢܼ ܘܢܥܒܼܪܘܢܼ ܠܒܒܿܝܠ. ܛܘܼܪ̈ܐ ܫ̈ܦܝܐ ܩ݀ܪܐ ܠܛܘܼܪ̈ܝ
                    ܡܕܝ ܡܛ݀ܠ ܕܡܬܼܦܠܚܝܼܢ ܘܡܼܙܕܪܥܝܼܢ ܐܝܟ ܦܩܥܼܬܐ. ܟܕ ܠܡܠܐܟܐ ܡܬܼܦܩܕ ܕܢܚܼܘܐ ܠܡܕ̈ܝܐ ܘܢܙܝܼܥ
                    ܐܢܘܿܢ. ܐܝܟ ܕܩܠܝܼܠܐܝܼ ܢܐܬܼܘܢܼ ܠܐܒܕܢܗܿ ܕܒ݀ܒܝܠ. ܐܢܿܐ ܦܩܿܕܬ ܠܡܩܕܫ ܕܐܚܼܪܒܬܘܢ ܒܒܠ̈ܝܐ.
                    ܘܥܠܗܿܕܐ ܩܼ݀ܪܐ ܐܢܼܐ ܠܓܢܒܪ̈ܐ ܡܕ̈ܝܐ ܕܢܘܒܕܘܼܢܟܘܢܿ. ܒܙܢܼܐ ܐܚܪܢܐ܇ ܬܢܿܐ ܩܪܝܿܬ ܘܒܥܝܿܬ
                    ܠܡܕ̈ܝܐ ܕܠܗܘܿܢ ܩܿܪܐ ܠܡܕܩܫܝ ܐܟܡܿܢ ܕܐܬܼܦܪܫ ܡܢܼܗ ܠܗܿܕܐ. ܩܕܝܼܫܐ ܦܪܝܼܫܐ ܡܬܦܼܫܩ ܩܿܠܐ
                    ܕܪܓܘܼܫܝܐ ܗ̄ ܝܼܠܠܬܐ ܕܡܬܼܬܙܝܼܥܢܘܼܬܗܘܢܿ ܕܡ̈ܕܝܐ ܫܡܼ ܢܒܝܐ. ܘܕܘܼܡܝܐ ܗ̄ ܕܕܡܿܝܢ ܗܼܘܘ
                    ܠܥܡ̈ܡܼܐ ܣܓ̈ܝܐܐ ܘܕܘܼܡܝܐ ܠܕܡܘܼܬܐ ܚܬܝܼܬܐ ܡܫܿܡܗ. ܐܦ̈ܐ ܕܫܠܗܒܝܼܬܐ ܗ̄ ܡܼܢ ܕܚܠܼܬܐ
                    ܕܒܒܠ̈ܝܐ ܡܫܼܬܚܠ̈ܦܢ ܐܦܝ̈ܗܘܢܿ ܠܫܠܗܒܝܼܬܐ ܘܒܙܒܼܢ ܣܡ̈ܩܢ ܘܒܙܒܢ ܝܪ̈ܩܢ. ܡܛ݀ܠ ܕܟܘܟ̈ܒܐ ܗ̄
                    ܒܒܠ̈ܝܐ ܕܡܿܨܡܚܝܼܢ ܗܼܘܘ ܐܝܟ ܟܘܟ̈ܒܐ ܒܫܘܼܠܛܢܗܘܿܢ ܕܥܿܟܝܼܢ ܡܼܢܫܝܠܝ ܡܐ ܕܐܡܠܼܟܘ ܡܕ̈ܝܐ.
                    ܐ݀ܦܩܘܼܕ ܒܝܼܫܬܐ ܥܠ ܬܒܝܠ ܘܥܠ ܪ̈ܫܝܼܥܐ ܗ̄ ܒܒܠ̈ܝܐ ܦܘܼܪܥܢ ܥܘܠܗܘܢܿ. ܐܘܩܼܪ ܓܒܪܐ ܗ̄ ܝܬܝܼܪ
                    ܡܼܢ ܕܗܒܐ ܝܼܩܪ ܐܘܟܝܼܬ ܐܬܪܚܼܡ ܩܼܛܠܐ ܕܒܒ̈ܠܝܐ ܥܠ ܡܕ̈ܝܐ. ܐܚܪ̈ܢܐ. ܕܗܒܐ ܝܘܼܕ̈ܝܐ ܝܩܝܼܪ̈ܐ
                    ܘܪ̈ܚܝܼܡܐ ܥܠ ܟ݀ܠ ܝܬܝܼܪ ܡܼܢ ܕܗܒܐ ܕܐܘܦܝܼܪ. ܡܛ݀ܠܗܿܢܐ ܠܫܡܿܝܐ ܗ̄ ܠܒܿܒܝܠ ܩ݀ܪܐ ܗܿܟܢ ܡܛ݀ܠ
                    ܕܫܘܼܠܛܢܗ ܠܥܼܠ ܡܼܢ ܟ݀ܠ. ܐܝܟ ܫܡܿܝܐ ܡܬܝܼܚ ܗܼܘܐ ܘܐܪܥ ܬܘܼܒ ܠܗܿ ܩܿܪܐ. ܩܫ̈ܬܼܬܐ ܕܥܠ̈ܝܡܐ
                    ܗ̄ ܕܒܒ̈ܠܝܐ ܡܛ݀ܠ ܕܡܙܕܟܝܢ ܡܼܢ ܡ̈ܕܝܐ. ܒܢ̈ܬ ܩ̈ܠܐ ܗ̄ ܡܬܼܡ̈ܠܝܢ ܒܒ̈ܬܐ ܕܒܒ̈ܠܝܐ ܙܡ̈ܡܐ
                    ܘܨܠ̈ܠܬܐ ܕܡܼܬܝܠ̈ܕܢ ܡܼܢ ܫܠܘܼܬܐ ܘܨܕܝܘܼܬܐ ܕܚܪܒܐ ܒܢ̈ܬ ܢܥ̈ܡܐ ܗ̄ ܡܛ݀ܠ ܕܚܪܒܝܼܢ ܒܬܝ̈ܗܘܢܿ
                    ܢܥܡ̈ܐ ܐܘܿܟܝܼܬ ܐܫܬܘܼܪܡܪܘܓ ܡܕܝܪܝܼܢ ܒܗܘܢܿ. ܘܫܐܕ̈ܐ ܢܪܩܼܕܘܢܼ ܗ̄ ܡܛ݀ܠ ܕܚܿܕܝܢ ܒܐܒܕܢܐ
                    ܕܒܢܝ̈ܢܫܐ. ܢܪܩܕܿܘܢ ܡܼܢ ܡܪܩܘܼܕܬܐ. ܐܟܡܿܢ ܕܥܒܼܪܘ ܘܒܛܼܠܘ ܕܒܚܝ̈ܗܘܢܿ. ܣܝܼܪܝܼܢܘܿܣ ܗ̄
                    ܦܪܚܬܐ ܐܝܼܬܝܗܿ ܕܗܢܝ ܩܿܠܗܿ ܘܡܥܕܐ ܠܡܕܝܪܘܼ ܒܐܬܪܐ ܚܘܼܪܒܐ. ܘܐܦ </p>
            </div>
            <div type="text">
                <p xml:lang="syr"> ܒܓܙܪܬܐ.. ܘܝܪܘܼܪ̈ܐ ܗ̄ ܚܫܘ̈ܬܐ ܐܢܝܢ ܕܡܼܢ ܪܘܼܚܩܐ ܥܡܪ̈ܢ ܒܚܘܼܪܒܐ ܘܠܐ
                    ܡܣܝܒܪ̈ܢ ܠܚܼܙܐ ܘܩ݀ܠܐ ܕܒܪܢܫܐ܀ ܩܦ̄ ܝܕ̄ ܠܐ ܢܬܼܡܬܚܘܢ ܗ̄ ܒܗ݀ܝ ܕܡܼܢ ܝܘܡ̈ܝ ܐܚܿܙ. ܘܥܕܡܐ
                    ܠܕܐܪܝܘܿ ܡܕܝܐ ܕܐܚܼܪܒܗܿ ܡܐܬܝܢ ܫܢ̈ܝܼܢ ܗܘ̈ܝܢ. ܘܢܗܼܘܐ ܒܝܘܡܐ ܕܢܢܝܼܚܟ ܗ̄ ܡܼܢ ܟܪܝܘܼܬܐ
                    ܕܫܒܼܝܐ. ܘܒܼܛܠ ܡܚܦܛܢܐ ܗ̄ ܗ݀ܘ ܕܡܚܦܛ ܗܼܘܐ ܠܚܝܠ̈ܘܬܗ ܠܩܪܒܐ. ܚܘܼܛܪܐ ܗ̄ ܫܘܼܠܛܢܐ ܕܠܐ
                    ܡܪܕܘܼ ܗ̄ ܕܠܘ ܐܝܟ ܕܠܡܪܕܘܼܬܐ ܘܬܘܼܪܨܐ ܡܿܚܐ ܗܼܘܐ ܒܿܒܠܝܐ ܠܥܡܼܡ̈ܐ. ܐܠܐ ܐܝܟ ܢܘܒܐ ܐܢܘܿܢ
                    ܡܼܢ ܐܪܥܐ. ܐܬܬܢܝܼܚܬ݀ ܗ̄ ܟ݀ܠܗܿ ܐܪܥܐ ܟܕ ܢܦܼܠܬ݀ ܒܿܒܝܠ. ܐܦ ܒܪܘܼܬܐ ܘܐܪ̈ܙܐ ܗ̄ ܠܢܒ̈ܝܐ
                    ܘܙܕܝܼ̈ܩܐ ܡܕܡܿܐ ܒܗܿܠܝܢ. ܕܪܝܼܚܐ ܕܕܚܠܬ݀ ܐܠܗܐ ܦܿܐܚ ܡܢܼܗܘܢܿ. ܚܕܝܼܘ ܗ̄ ܒܡܦܘܼܠܬܟ ܒܒܿܠܝܐ
                    ܡܼܢ ܙܒܢܼܐ ܕܫܟܼܒܬ݀ ܗ̄ ܡܠܟܐ ܐܚܪܢܐ ܠܡܦܣܼܩܢ ܘܠܡܥܼܩܪܢ ܡܼܢ ܐܪܥܐ. ܐܝܠܼܠܘ ܒܨܦܿܪܐ ܗ̄ ܥܠ
                    ܩܠܝܼܠܘܼܬܐ ܕܬܒܥܼܬܗ ܪܡܿܙ ܒܝܕ ܨܿܦܪܐ. ܐܘܿ ܥܠܗ݀ܝ ܕܒܠܠܝܐ ܐܬܩܼܛܠ ܗܼܘܐ ܗܼܘ ܒܠܝܛܫܨܪ ܗ̄
                    ܒܨܿܦܪܐ ܩܛܪܬ݀ ܝܼܠܠܬܐ ܒܝܬ ܡܠܟܘܼܬܗ. ܐܣܝܼܪ̈ܘܗܝ ܠܐ ܫܼܪܐ ܗ̄ ܒܿܬܪ ܕܫܒܼܐ ܠܝܘܼܕ̈ܝܐ
                    ܘܠܐܚܪ̈ܢܐ ܠܐ ܫܒܼܩ ܐܢܘܿܢ. ܕܢܦܼܢܘܢ ܥܕܡܐ ܕܩܼܡ ܟܘܼܪܫ ܘܐܦܢܝܼ ܟ݀ܠ ܚܕ ܠܐܬܪܗ. ܐܝܟ ܢܘܼܪܒܐ
                    ܗ̄ ܐܝܟ ܫܒܘܩܐ ܕܡܛ݀ܠ ܕܠܝܬ ܒܗ ܦܐܪ̈ܐ ܡܬܦܼܣܩ ܗܿܟܢܐ ܐܦ ܐܢܬ ܐܫܼܬܕܝܼܬ ܡܼܢ ܟܘܼܪܣܝܟ ܒܝܕ
                    ܡܕ̈ܝܐ. ܟܕ ܐܦܿܠܐ ܠܩܒܘܼܪܬܐ ܐܫܼܬܘܝܼܬ. ܠܒܘܼܫܐ ܕܩܛܝܼܠܐ ܗ̄ ܕܗܿܟܢܐ ܐܫܬܕܝܬ݀ ܫܠܕܟ ܡܨܥܬ݀
                    ܩܛܝܼ̈ܠܐ ܗܿܢܘܢܿ ܕܥܟ ܐܬܩܼܛܠܘ ܘܐܬܦܠܦܼܠܘ ܒܕܡܗܘܢܿ ܐܝܟ ܩܛܝܼ̈ܠܝ ܣܝܦܐ. ܕܢܚܿܬܝܼܢ ܒܟܐܦ̈ܐ
                    ܗ̄ ܕܠܘ ܐܝܟ ܫܪܟܐ ܕܡܠ̈ܟܐ ܕܢܚܿܬܝܼܢ ܒܐܝܼܩܪܐ ܕܙ݀ܕܩ ܥܠܬ݀ ܫܠܕܟ ܠܩܒܪܐ. ܐܠܐ ܐܝܟ ܐܝܿܠܝܢ
                    ܕܡܬܼܩܛܠܝܼܢ ܒܣܝܦܐ. ܘܡܬܼܦܠܦܠܝܼܢ ܒܕܡܐ ܠܒܘܼܫܝ̈ܗܘܢ ܘܕܝܿܫܝܼܢ ܠܥܼܠ ܡܼܢ ܫܠ̈ܕܝܗܘܢܿ ܗܿܟܢܐ
                    ܗܿܘܐ ܡܿܘܬܟ ܩܘܼܦܕܐ. ܠܚܙܝܼܪܬܐ ܙܥܘܿܪܬܐ ܕܡܿܝܐ ܘܐܝܼܬ ܠܗܿ ܟܘܼܒ̈ܐ ܒܟܿܠܗ ܓܘܼܫܡܐ ܕܐܬܒܼܪ
                    ܠܐܬܘܼܪܝܐ ܡܛ݀ܠ ܕܪܚܝܼܩ ܗܼܘܐ ܥܕܟܝܼܠ ܐܒܕܢܐ ܕܒܿܒܝܠ. ܡܫܪܪ ܠܗ ܒܪܚܒܐ ܕܐܬܘܼܪ̈ܝܐ ܕܒܙܼܒܢ
                    ܚܙܩܝܐ ܒܗܿܕܐ ܕܐܬܼܒܪ ܘܫܪܟܐ܀ ܡܫܩܠܐ ܕܦܠ̈ܫܬܝܐ ܠܐ ܬܚܼܕܝܢ ܟ݀ܠܟܝ ܦܠܼܫܬ ܗ̄ ܡܛ݀ܠ ܓܝܪ ܕܡܝܼܬ
                    ܗܼܘܐ ܠܗ ܣܪܓܘܢ ܡܠܟܐ ܕܐܬܘܿܪ ܗ݀ܘ ܕܒ݀ܬܪܗ ܩܼܡ ܣܢܚܪܝܼܒ ܘܗܿܢܐ ܣܪܓܢ ܒܝܕ ܪܒ ܚܝܠܐ ܬܐܪܬܢ
                    ܟܒܼܫ ܠܐܫܕܘܕ ܘܫܥܼܒܕ ܠܦܠ̈ܫܬܝܐ. ܟܕ ܫܡܼܥܘ ܥܠ ܡܿܘܬܗ ܚܕܝܼܘ. ܢܒܝܐ ܕܝܢ ܡܣܿܒܪ ܠܗܘܢܿ ܕܐ݀ܦܢ
                    ܡܝܼܬ ܣܪܓܘܿܢ ܕܕܡܿܐ ܗܼܘܐ ܠܚܘܝ[ܕ]. ܢ݀ܦܩ ܡܼܢ ܥܩܼܪܗ ܓܪܣܐ ܕܐܝܼܬܘܗܝ ܣܢܚܪܝܼܒ ܕܒܝܼܫ ܘܚܪܡܢ
                    ܡܢܼ̈ ܓܪܣܐ ܓܝܪ ܒܝܼܫ ܡܼܢ ܚܼܘܝܐ ܟܕ ܢ݀ܟܬ. ܘܥܿܠܒ ܠܟܿܠܗ ܓܢܼܣܐ ܕܚܘ̈ܘܬܐ ܒܡܪܝܼܪܘܼܬܗ. ܕܡܼܢ
                    ܓܪܒܝܐ ܐ݀ܬܐ ܬܢܼܢܐ ܗ̄ ܢܘܼܪܐ ܕܩܪܒܐ ܕܐܬܘܪ̈ܝܐ ܥܠ ܦܠ̈ܫܬܝܐ ܘܚܿܪܒ ܠܗܘܢܿ. ܘܠܝܬ ܕܝܚܝܕܝ
                    ܒܥܕܥܐܕ̈ܘܗܝ ܠܘ ܚܕ ܚܕ ܐܬܿܝܢ ܐܬܼܘܪ̈ܝܐ ܥܠ ܦܠ̈ܫܬܝܐ ܐܠܐ ܟܢܼܫܐ ܪܒܐ ܐܝܟ ܕܒܝܘܡܐ ܕܥܕܥܐܕܐ܆
                    ܡܿܢܐ ܢܼܥܢܐ ܠܡܠܐܟܐ ܗ̄ ܠܪܒ ܫܩ̈ܐ ܩܿܪܐ ܡܠܐܟܐ ܕܥܡ̈ܡܼܐ. ܡܛ݀ܠ ܕܡܢܼ ܦܪܨܘܼܦ ܟܿܠܗܘܢܿ
                    ܥܡܡܼ̈ܐ ܕܥܡ ܐܬܘܼܪܝܐ ܐܫܼܬܕܪ </p>
            </div>
            <div type="text">
                <p xml:lang="syr"> ܘܬܡܿܢܐ ܐܬܥܼܢܝܼ ܗܿܢܐ ܟܕ ܐܬܼܐ ܠܐܘܿܪܫܠܝܡ ܐܡܼܪ ܢܒܝܐ. ܡܪܝܐ ܡܬܩܢ ܗ̄
                    ܡܪܝܐ ܠܡ ܐܝܼܬܘܗܝ ܕܡܫܿܪܪ ܠܨܗܝܘܢܿ: ܠܐ ܬܫܼܬܚܩܘܿܢ ܠܡܐܼܬܐ܀ ܨܚܚܐ ܕܝܗ̄ ܡܫܼܩܠܐ ܕܡܘܼܐܒ܆
                    ܒܠܠܝܐ ܐܬܒܙܼܙܬ݀ ܩܪܝܼܬܐ ܗ̄ ܠܠܝܐ ܩ݀ܪܐ ܠܥܩܬܐ ܘܛܘܼܥܝܝ ܕܣܓܕܬ݀ ܦܬܟܪ̈ܐ ܕܝܼܠܗܘܢܿ. ܕܡܛ݀ܠ
                    ܕܐܚܝܼܕܝܼܢ ܐܢܬܘܿܢ ܒܗܿܠܝܢ ܒܠܠܝܐ ܡܕܪ̈ܟܢ ܠܟܘܿܢ ܥܩ̈ܬܐ ܘܡܥܡ̈ܛܢ ܠܟܘܿܢ ܐܝܟ ܕܒܠܠܝܐ. ܠܒܝܬ
                    ܐܕܪ̈ܝܟܘܢܿ ܗ̄ ܐܝܿܟܐ ܕܣܝܼܡܝܼܢ ܦܬܟܪ̈ܐ. ܣܠܼܩܘ ܕܝܢ ܬܡܿܢ ܠܡܒܼܢܐ. ܥܠ ܢ݀ܒܘܼ ܘܡܐ ܕܒܐ
                    ܡܕܝܼ̈ܢܬܐ ܕܐܬܟܼܒ̈ܫܝ. ܘܠܐ ܫܟܼܚܘ ܦܬܓܼܡܐ ܠܡܥܕܪܘܼ ܐܢܘܿܢ. ܡܚܣ̈ܢܘܗܝ ܕܡܘܼܐܒ ܗ̄ ܥܠ ܡܚܘܼܬܐ
                    ܩܫܝܼܬܐ ܪܡܿܙ ܒܝܕ ܡܚܣ̈ܢܐ. ܡܚܣ̈ܢܐ. ܡܬܼܦܫܩ ܫܪܝܼܪܘܼܬܐ. ܘܐܣܝܼ̈ܪܘܼ ܕܡܚܿܙܩܐ ܘܡܚܿܣܢܐ
                    ܒܚ̈ܨܐ. ܥܓܠܬܐ ܬܘܼܠܬܐ ܗ̄ ܕܡܬܡܼܬܚܐ ܠܡ ܥܩܬܐ ܘܡܬܼܝܒܠܐ ܥܕܡܐ ܠܨܥܪ ܡܕܝܼܢܬܐ ܕܟܗܝܼܢܐ
                    ܘܚܝܠܬܢܝܐ ܘܕܡܿܝܐ ܠܬܘܼܪܬܐ ܥܓܠܬܐ ܒܪܬ ܬܠܬ ܫܢ̈ܝܼܢ ܒܡܣܩܼܬܐ ܕܠܘܼܚܝܬ݀ ܗ̄ ܡܛ݀ ܕܡܦܩܝܼܢ
                    ܠܗܘܿܢ ܫܒ̈ܝܐ ܡܼܢ ܐܪܥܗܘܢܿ ܘܟܕ ܡܛܿܝܢ ܠܠܘܼܚܝܬ݀ ܡܕܝܼܢܬܐ ܒܪܝܬܐ ܕܐܬܪܗܘܢܿ ܒ݀ܟܝܢ
                    ܘܡܿܪܩܕܝܼܢ. ܡܕܡ ܕܐܫܼܬܚܪ ܥܿܒܪ ܗ̄ ܐܦ ܡܕܡ ܠܡ ܕܐܫܼܬܚܪ ܡܼܢ ܫܒ̈ܝܐ ܩܕܡ̈ܝܐ ܥܒܼܪ ܒܝܕ
                    ܣܢܚܪܝܼܒ. ܘܣܘܼܥܪ̈ܢܝܗܘܢܿ. ܙܝܢܗܘܿܢ ܥܠ ܢܚܠܐ ܗ̄ ܘܫܒܝܼܬܗܘܿܢ ܠܡ ܥܒܪܬ݀ ܥܠ ܢܚܠܐ ܕܥܪ̈ܦܬܐ
                    ܒܬܚܘܼܡܐ ܒܪܝܐ ܕܐܪܥܗܘܢܿ. ܐܚܪܢܝܐܝܼܬ. ܣܘܼܥܪ̈ܢܝܗܘܿܢ. ܙܝܢܗܘܿܢ ܥܠ ܢܚܠܐ ܗܿܢܐ ܕܡܘܼܐܒ
                    ܢܛܝܒܘܢܼ ܥܪ̈ܒܝܐ ܕܐܬܿܝܢ ܠܡܚܼܪܒ ܐܪܥܗܘܿܢ. ܥܠ ܪܝܒܘܿܢ ܬܘܣܼܦܬܐ ܕܡܪܕܘܼܬܐ ܥܠ ܡܪܕܘܼܬܐ.
                    ܡܿܘܣܦ ܐܢܼܐ ܥܠ ܪܝܒܘܢܿ ܕܡܘܼܐܒ. ܘܐܪܢܐ ܥܠܐܝܿܠܝܢ ܗ̄ ܪܢܐ ܐܢܼܐ ܠܡ ܘܡܬܼܚܫܒ ܐܢܼܐ ܥܠ ܗ݀ܘ
                    ܫܪܟܢܐ ܕܐܬܼܦܨܝܼ ܡܼܢ ܫܒ̈ܝܐ ܩܕܡ̈ܝܐ ܨܚܚܐ ܕܝܘ̄ ܘܥܠ ܫܪܟܐ ܕܐܪܥܐ ܕܨܗܝܘܿܢ ܗ̄ ܘܥܠܼܬܐ
                    ܕܐܒܕܢܗܘܢܿ ܗܿܕܐ ܗܿܝ ܡܛ݀ܠ ܕܣܪܝܼܕܐ ܩܠܝܼܠ ܕܦܫܼ ܒܐܘܿܪܫܠܡ ܐܡܼܚܘ ܘ.ܫܕܪܘ ܠܫܠ̈ܝܼܛܢܐ
                    ܕܐܪܥܗܘܢܿ. ܕܢܚܪܒܘܼܢܗܿ ܠܡܕܝܼܢܬܐ ܒܕܡܘܼܬ ܡܕܒܪܐ ܚܪܒܐ. ܗ݀ܝ ܕܒܥܘܕܪܢܝ ܡܫܪܪܐ ܐܝܟ ܟܐܦܐ.
                    ܕܡܿܫܢܝܐ ܩܢܗܿ. ܐܝܬܝ ܬܪܥܝܼܬܐ ܘܥܒܕܝ ܬܘܓܢܐ ܗ̄ ܬܘܓܢܐ ܠܚܘܼܫܒܐ ܥܡܝܼܩܐ ܩ݀ܪܐ. ܐܘܿ ܠܩܨܘܿܡܐ
                    ܘܚܿܝܪܐ ܡܠܬܼܗ ܠܘܿܬ ܟܢܘܼܫܬܐ ܘܡܕܝܼܢܬܐ ܕܡܘܼܐܒ ܘܐܡܿܪ. ܟܢܫܝܼ ܠܡ ܬܪܥܝܼܬܐ ܘܥܒܕܝ ܦܘܼܪܣܐ
                    ܥܡܝܼܩܐ ܥܠ ܗܿܠܝܢ ܕܚܪܩܿܬ ܥܠܝܟܝ. ܣܝܼܡܝ ܐܝܟ ܠܠܝܐ ܛܗܪܐ ܗ̄ ܚܦܝ ܘܣܬܪܝ ܐܝܟ ܕܒܠܠܝܐ
                    ܠܐܝܿܠܝܢ ܕܒܟܝ ܡܬܓܼܘܣܝܼܢ ܐܝܟ ܛܠܠܼܐ ܡܼܢ ܚܘܼܡܐ. ܕܠܐ ܢܦܼܠܘܢܼ ܡܨܥܬ݀ ܐܘܼܠܨܢܐ ܚܡܝܼܡܐ
                    ܕܡܬܝܼܠ ܒܝܘܡܐ ܕܛܗܪܐ ܡܛ݀ܠ ܕܓܡܼܪ ܡܼܢ ܐܪܥܐ ܗ̄ ܐܬܘܼܪܝܐ ܠܡ ܕܕܐ݀ܫ ܗܼܘܐ ܠܟܿܠܢܫ ܘܥܿܒܕ ܗܼܘ
                    ܠܗܘܿܢ ܕܚܝܼܚܐ. ܘܒܿܐܙ ܗܼܘܐ ܕܠܐ ܚܘܣܢ ܡܝܼܬ ܠܗ܆ ܘܠܝܬܘܗܝ ܕܢܥܕܪܟ. ܘܢܬܼܩܢ ܟܘܼܪܣܝܐ ܗ̄
                    ܕܕܘܝܼܕ ܒܡܿܘܬܗ ܕܐܬܘܪܝܐ. ܘܪܡܘܼܬܗ ܘܠܠܡܗ ܗ̄ ܐܟܬܼܗ ܕܠܘܿܬ ܥܡܐ. ܐܫܝ̈ܬܐ ܕܫܘܼܪܐ ܗ̄ ܐܣ̈ܐ
                    ܕܫܘܼܪܐ ܕܢ݀ܦܠܼ̈ܢ ܬܢܗܼܡܘܢܼ ܐܝܟ ܗ̄ ܡܐ ܓܝܪ ܕܢܦ̈ܠܢ ܥܠܝܟܘܿܢ ܐܣ̈ܐ ܕܫܘܼܪ̈ܐ ܪ̈ܡܐ ܬܢܗܼܡܘܢܼ
                    ܡܼܢ ܓܘܗܝܢ ܐܝܟ ܟܪ̈ܝܼܗܐ ܕܡܼܢ ܟܦܢܐ ܘܨܗܝܐ ܘܕܚܼܠܝܼܢ ܕܢܪܝܼܡܘܢܼ </p>
            </div>
            <div type="text">
                <p xml:lang="syr"> ܩܿܠܗܘܢܿ ܡܼܢ ܕܚܠܼܬܐ ܕܫܒ̈ܝܐ. ܓܦܼܬܐ ܕܣܘܟܡܐ ܗ̄ ܣܟܡܐ ܡܕܝܼܢܬܐ ܗܘܬ݀
                    ܕܟܗܝܼܢܐ ܗܘܼܬ ܒܐܢܫ̄ܘܼ ܒܕܡܘܼܬ ܓܦܼܬܐ ܕܡܗܒܒܐ ܒܛܪ̈ܦܐ ܘܒܦܐܪ̈ܐ. ܓܡܼܘ ܫܒܘܼ̈ܩܝܗܿ ܗ̄
                    ܐܬܩܼܛܠܘ ܘܐܬܼܩܛܠܘ ܥܡܘܿܪ̈ܝܗܿ ܡܼܢ ܐܬܘܼܪ̈ܝܐ. ܒܡܕܒܪܐ ܥܢܩ̈ܝܗܿ ܗ̄ ܠܒܢ̈ܝܗܿ ܩ݀ܪܐ ܥܢ̈ܩܐ
                    ܕܢܦܼܩܘ ܡܼܢ ܫܝܢܐ ܘܦܩܼܘ ܒܡܕܒܪܐ ܒܐܝܼܕܐ ܕܫܒ̈ܝܐ. ܢܓܼܕܘ ܘܥܒܼܪܘ ܝܡܐ ܟܕ ܕܒܿܪܝܼܢ
                    ܠܡܘܼܐܒ̈ܝܐ ܒܫܼܒܝܐ. ܡܛܜܠ ܕܥܠ ܚܨܕܟܝ ܗ̄ ܡܼܢ ܚܨܕܐ ܫܪܝܼܘ ܒܗܘܢܿ ܒܥܠܕܒ̈ܒܐ ܘܥܕܡܐ ܠܩܛܿܦܐ
                    ܟܕ ܒܿܐܙܝܼܢ ܘܡܿܪܒܝܼܢ ܕܝܘܿܫܐ ܠܐܬܘܼܪܝܐ ܩ݀ܪܐ ܕܒܿܐܙ ܗܼܘܐ ܠܟܪ̈ܡܐ ܘܠܥܒܘܼܪܐ. ܘܟܪܡܠܐ ܗ̄
                    ܠܟܪܡܠܐ ܩ݀ܪܐ ܐܘܿ ܠܛܘܼܪܐ ܕܟܪܡܠܐ ܒܙܼܘ. ܕܝܘܿܫܐ ܗ̄ ܥܨܘܿܪܐ ܡܛ݀ܠ ܕܠܝܬ ܥܢܒܼ̈ܐ ܒܓܦܼܬܐ.
                    ܡܛ݀ܠܗܿܢܐ ܟܪܣܝ ܕܡܼܬܗܓܡ ܗ̄ ܗܘܼ ܢܒܝܐ ܫܿܐܠ ܗܼܘܐ ܕܡܼܢ ܠܒܼܗ ܓܘܝܐ ܕܢܬܼܗܓܡ ܘܢܣܼܬܚܦ ܡܘܼܐܒ
                    ܐܟܡܿܢ ܕܒܩܿܠܐ ܕܟܢܪܐ ܡܫܿܒܚ ܗܼܘܐ ܠܐܠܗܐ. ܡܐ ܕܚܿܙܝܢ ܕܢ݀ܦܠܝܼܢ ܫܘܼܪ̈ܐ ܕܡܕܝܼܢܬܗ ܕܡܘܼܐܒ.
                    ܢܐܼܬܐ ܠܡܩܕܫܐ ܐܘܟܝܼܬ ܠܒܝܬ ܦܬܟܪܗ ܕܡܼܢ ܬܡܿܢ ܡܫܼܟܚ ܥܘܼܕܪܢܐ ܘܠܐ ܡܬܼܥܕܪ. ܗܿܢܐ ܦܬܓܼܡܐ
                    ܗ̄ ܓܙܪ ܕܝܼܢܐ ܦܣܩܼ ܐܠܗܐ ܥܠ ܡܘܼܐܒ. ܡܼܢ ܗ݀ܝܕܝܢ ܗ̄ ܠܘ ܓܝܪ ܥܠ ܡܢܝܿܢܐ ܪܡܿܐܼ ܠܗ. ܐܠܐ
                    ܒ݀ܥܐ ܕܢܐܼܡܪ ܕܙܒܼܢܐ ܙܥܘܿܪܐ ܡܫܼܬܒܩ ܡܘܼܐܒ ܒܐܪܥܗ ܘܐܦ ܗܼܘ ܚܝ̈ܐ ܡܛܪ̈ܦܐ ܘܐ̈ܠܝܼܨܐ ܕܕܡܿܝܢ
                    ܠܕܐܓܝܼܪܐ ܣܿܒܠ܀ ܨܚܚܐ ܕܝܘ̄܆ ܥܠ ܕܪܡܣܘܿܩ ܘܥܣܪ̈ܐ ܫܒ̈ܛܝܼܢ ܚܠܦ ܢܒܝܐ ܠܕܪ̈ܡܣܘܼܩܝܐ ܥܡ
                    ܝܣܪ̈ܠܝܐ ܡܛ݀ܠ ܫܘܝܘܼܬܗܘܢܿ ܕܒܪܘܼܫܥܐ. ܬܘܼܒ ܡܛܠ ܕܐܬܼܐܘܝܼܘ ܥܡ ܚܕܕ̈ܐ ܠܡܐܼܬܐ ܥܡ ܝܼܗܘܼܕܐ
                    ܕܪܡܣܘܿܩ ܓܝܪ ܡܕܝܼܢܬܐ ܕܡܠܟܘܼܬܐ ܕܐܪ̈ܡܝܐ ܐܘܟܝܼܬ ܣܘܼܪ̈ܝܝܐ ܐܝܼܬܝܗܿ ܗܘܼܬ ܒܙܒܼܢ ܨܚܚܐ ܝܙ̄
                    ܗܿܐ ܕܪܡܣܘܿܩ ܡܥܿܟܪܐ ܗ̄ ܕܡܫܼܬܩܠܐ ܘܡܫܼܬܕܝܐ. ܒܐܬܪܐ ܐܚܪܢܐ ܒܫܼܒܝܐ ܗ̄ ܥ݀ܡܘܼܪ̈ܝܗܿ.
                    ܘܫܪܟܢܐ܇ ܕܦܼܫ ܡܼܢ ܐܦܪܝܡ ܒܿܬܪ ܡܿܘܬܐ ܕܐܬܘܼܪ̈ܝܐ ܐܝܼܩܪܐ ܢܗܼܘܐ ܠܗ. ܕܡܝܩܼܪ ܡܬܼܬܚܬܐ
                    ܒܥܨܪܐ. ܕܢܫܼܬܘܐ ܒܐܝܼܩܪܐ ܥܡ ܒܨܝܼܪ̈ܐ ܕܝܼܣܪܐܝܠ ܒܨ̄ ܚܠܦ ܐܦܪܝܡ ܐܕܘܼܡ ܟܬܝܼܒ. ܐܟܡܿܢ ܕܐܦ
                    ܗܼܢܘܢܿ ܐܕܘܼܡ̈ܝܐ ܐܦܪܝܼܡ ܥܿܒܪܝܼܢ ܡܼܢ ܐܝܼܩܪܗܘܢ݂ܿ ܫܘܼܡܢܐ ܕܒܣܼܪܗ ܗ̄ ܕܐܦ ܗܼܘ ܒ݀ܬܪ
                    ܩܠܝܼܠ ܡܩܿܒܠ ܡܣܡܒܪܝܼܫܐ. ܢܬܪܙܐ ܗ̄ ܡܼܢ ܕܡܘܼܬܐ ܕܐܝܿܠܝܢ ܕܚܿܒܛܝܼܢ ܪܘܼܙܐ. ܐܘܿ ܢܬܼܬܪܙ
                    ܒܣܝܦܐ ܘܢܦܼܘܿܩ ܫܘܼܡܢܗ ܡܢܼܗ ܗ̄ ܟܗܝܼܢܘܼܬܗ. ܐܝܟ ܗ݀ܘ ܕܡܟܢܫ ܚܨܕܐ ܗ̄ ܘܗܿܟܢܐ ܚܪܒܐ ܥܫܝܼܢܐ
                    ܕܡܫܼܬܠܛܢܐ ܒܗܘܢܿ. ܐܝܟ ܗ݀ܘ ܕܡܟܢܫ ܒܕܪܥܐ ܚܝܠܬܢܐ ܫܒܼ̈ܠܐ ܕܚ̈ܛܐ ܒܚܨܕܐ ܘܪܡܐ ܒܓܕܝܼܫܐ.
                    ܐܪܚܢܐ ܕܐܟܙܼܢܐ ܕܫܒܼ̈ܠܐ ܕܩܝܡ̈ܢ ܗܿܟܢܐ ܒܦܫܝܼܩܘܼܬܐ ܠܟܿܠܠܗܘܿܢ ܚܿܨܕ. ܢܗܼܘܐ ܐܝܟ ܗ݀ܘ
                    ܕܡܠܿܘܛ ܗ̄ ܘܐܝܠܝܢ ܕܦܝܿܫܝܼܢ ܡܢܼܗܘܢܿ ܢܠܩܼܛ ܛ݀ܠ ܕܫܒܼ̈ܠܐ ܕܗܘ̈ܝܢ ܒܥܘܼܡܩܐ ܕܢܚ̈ܠܐ
                    ܩܛܝ̈ܢܼܢ ܣܿܓܝܼ. ܡܛ݀ܠ ܟܐܦ̈ܐ ܘܠܐ ܫܘܝܘܼܬܐ ܕܐܪܥܐ. ܪܦܐܝܼܡ. ܣܒܼܪܐ ܘܬܘܼܟܠܢܐ. ܗ̄ ܚܠ̈ܝܼܡܐ
                    ܘܡܬܼܐܣܝ̈ܢܐ. ܘܢܫܼܬܚܪ ܒܗ ܒܘܥܪܐ ܕܙܝܬܐ ܡܐ ܕܡܬܼܚܒܛ ܕܬܪܝܢ ܐܘܿ ܬܠܬܐ ܙܝ̈ܬܐ ܡܫܼܬܟܚܝܼܢ
                    ܒܪܝܼܫ ܣܘ̈ܟܬܗ. ܐܝܟ ܓܘܼܒܐ ܕܚܪܫ ܗ̄ ܥܠ </p>
            </div>
            <div type="text">
                <p xml:lang="syr"> ܝܼܣܪܐܝܠ ܪܡܙ ܘܐܡܿܪ܆ ܕܢܗܼܘ̈ܝܢ ܠܡ ܩܘܼܪ̈ܝܐܐ ܥܫܝܼ̈ܢܬܐ ܕܬܟܝܼܠ ܗܼܘܐ
                    ܕܡܼܣܬܬܪ ܗܼܘ ܒܗܝܢ: ܡܐ ܕܐܬܿܐ ܐܬܘܼܪܝܐ ܐܝܟ ܓܘܼܒܐ ܕܚܪܫ ܐܘܟܝܼܬ ܬܒܝܼܪ ܘܠܐ ܡܫܼܟܚ ܠܡܩܼܒܐ
                    ܡ̈ܝܐ ܗܿܟܢܐ ܐܦ ܩܘܼܪ̈ܝܐ ܢܬܬܼܙܝܼ̈ܥܢ ܡܼܢ ܒܠܝ ܥܡ̈ܡܼܐ܆ ܘܕܐܡܝܼܪ ܕܐܫܼܬܒܩܬ݀ ܡܼܢ ܥܡ̈ܡܼܐ
                    ܘܥܠ ܝܼܣܪܐܝܠ ܝܪܬܼܗܿ ܗܿܟܢܐ ܢܘܼܟܪ̈ܝܐ ܝܿܪܬܝܼܢ ܠܗܿ. ܘܗܼܘܝܬܝ ܠܚܒܿܠܐ ܗ̄ ܐܡܿܪ ܠܟܢܘܼܫܬܐ
                    ܕܥܬܝܼܕܐ ܘܠܗܿ ܐܢܬܝ ܕܬܬܚܼܒܠܝܼܢ ܒܫܒ̈ܘܼܩܐ ܢܘܼܟܪ̈ܝܐ ܗ̄ ܒܥܡܼܡ̈ܐ ܚܢ̈ܦܐ ܕܠܘܿܬܗܘܢܿ ܢܚܿܬܐ
                    ܐܢܬܝ ܒܫܼܒܚܐ܇ ܐܪܥܐ ܐܢܬܝ ܕܚܠܬ݀ ܐܠܗܐ܆ ܒܗܿܕܐ ܥܠ ܝܘܼܬܪܢܐ ܕܡܼܢ ܫܒܼܝܐ ܡܒܿܕܩ܆ ܐܝܟ ܝܿܕܐ
                    ܕܩܛܿܦܐ ܗ̄ ܐܝܟ ܦܘܼܠܚܢܐ ܙܥܘܿܪܐ ܕܝܘܡܐ ܟܪܝܐ ܕܣܬܘܐ. ܗܿܟܐܢ ܩܠܝܼܠܐܝܼܬ ܡܫܚܿܠܦ ܐܢܼܐ
                    ܠܒܝܼܫ̈ܬܟܘܢܿ ܠܛܒ̈ܬܐ܆ ܘ݀ܝ ܠܚܝܠܐ ܕܥܡ̈ܡܼܐ ܗ̄ ܥܠ ܕܚܝܼܠܘܼܬܐ ܕܡܐܬܝܼܬܐ ܕܐܬܘܼܪܐ ܡܿܘܕܥ
                    ܘܐܝܟ ܕܡܫܼܬܓܫ ܝܡܐ ܡܼܢ ܡܫܼ̈ܒܐ ܗ݀ܟܢܐ ܕܚܝܼܠܝܼܢ ܐܬܘܼܪ̈ܝܐ܆ ܢܓܼܥܘܿܪ ܒܗ ܗ̄ ܢܓܼܥܘܿܪ
                    ܐܬܘܼܪܝܐ ܒܐܕܘܼܡܝܐ. ܘܢܥܼܪܘܿܩ ܠܪܘܼܚܩܐ܆ ܘܢܪܼܗܛ ܐܝܟ ܕܚܝܼܚܐ ܗ̄ ܩܕܡ ܬܓܠܬ ܦܠܣܪ܆ ܕܚܝܼܚܐ
                    ܘܓܠܼܐ ܠܐܕܘܼ̈ܡܝܐ ܩ݀ܪܐ: ܘܪܘܼܚܐ ܘܥܠܥܠܐ ܐܬܘܼܪܝܐ: ܘܗܿܐ ܚܘܼܛܦܐ ܥܕܠܐ ܗܼܘܐ ܗ̄ ܡܼܢ ܪܡܫܐ
                    ܫܪܝܼܘ ܐܬܘܼܪ̈ܝܐ ܘܠܟܿܠܡܡ ܒܙܼܘ ܘܚܼܛܦܘ ܘܠܐ ܐܫܬܼܚܪ ܡܕܡ ܠܨܿܦܪܐ: ܘ݀ܝ ܠܐܪܥܐ ܗ̄ ܡܬܼܢܒܐ ܥܠ
                    ܟܘܼܫ̈ܝܐ ܕܐܬܩܼܪܝܼܘ ܡܼܢ ܥܣܼܪܐ ܫܒܼ̈ܛܐ ܠܥܘܼܕܪܢܗܘܢܿ ܒܩܪܒܐ ܕܥܡ ܐܬܘܼܪ̈ܝܐ܀ ܨܚܚܐ ܕܝܚ̄ܘ݀ܝ
                    ܠܐܪܥܐ ܕܛܠܼܠܐ ܗ̄ ܕܘܼܝ̈ܐ ܠܡ ܐܝܼܬܝܗܘܢܿ ܟܘܼܫ̈ܝܐ ܘ.ܐܢܬܘܢܿ ܥܡܼ̈ܘܢܿ ܕܣܿܒܪܝܼܬܘܢܿ ܕܐܝܟ
                    ܕܒܛܠܠܐ ܬܚܝܬ ܟܢܼܦܐ ܕܟܘܼܫ̈ܝܐ ܕܐܬܩܼܪܝܼܘ ܡܼܢ ܥܣܼܪܐ ܫܒ̈ܛܐ ܠܥܘܼܕܪܢܗܘܢܿ ܒܩܝ̈ܒܐ ܕܥܡ
                    ܐܬܘܼܪ̈ܝܐ. ܘ݀ܝ ܠܐܪܥܐ ܕܛ̈ܠܠܐ ܗ̄ ܕܘ̈ܝܐ ܠܡ ܐܝܬܝܗܘܢ ܟܘܼܫ̈ܝܐ ܘܐܢܬܘܿܢ ܥܡܼܗܘܢܿ
                    ܕܣܿܒܪܝܼܬܘܿܢ ܕܐܝܟ ܕܒܛܠܼܠܐ ܬܚܝܬ ܟܢܼܦܐ ܕܟܘܼܫ̈ܝܐ ܡܣܼܬܬܪܝܼܢ ܐܢܬܘܿܢ ܡܼܢ ܐܬܘܼܪ̈ܝܐ.
                    ܕܒܥܒܿܪ ܢܗܪ̈ܘܬܐ ܗ̄ ܕܚܼܠܦ ܕܢܬܼܓܘܣܘܢܿ ܒܗ݀ܘ ܕܥܿܡܪ ܒܐܘܿܪܫܠܡ ܕܐܝܼܬܘܝܗ ܒܐܪܥܗܘܢܿ ܒܥܡܠܐ
                    ܢܓܝܼܪܐ ܐܙܠܼܘ ܠܘܿܬ ܟܘܼܫ̈ܝܐ ܕܝܿܬܒܝܼܢ ܒܥܒܿܪ ܢܗܪ̈ܘܬܐ. ܕܡܫܿܕܪ ܗܡܝܪ̈ܐ ܒܝܡܐ ܗ̄ ܟܕ
                    ܛܥܝܼܢܝܢ ܩܘܼܪ̈ܒܢܐ ܕܟܪܝܼܟܝܼܢ ܒܡ̈ܐܢܐ ܕܟܪܛܝܣܐ. ܕܠܗ ܩ݀ܪܐ ܦܝܼܦܘܪܢ. ܠܐܪܒܢܐ ܕܡܿܐ ܘܡܢܼ̈
                    ܡܬܼܦܠܚ ܟܪܛܝܣܐ܆ ܥܠ ܐܦ̈ܝ ܡ̈ܝܐ ܗ̄ ܒܐ̈ܠܦܐ. ܠܘܿܬ ܥܡܐ ܕܡܓܠܝܓ ܗ̄ ܠܘܿܬ ܟܘܼܫ̈ܝܐ ܕܐܦ
                    ܗܼܢܘܢܿ ܡܬܡܠܓܝܼܢ ܘܡܬܼܥܩܪܝܼܢ ܡܼܢ ܥܩܼܪܗܘܢܿ. ܥܡܐ ܕܚܝܠܐ ܡܢܼܗ ܘܠܩܼܠ. ܠܝܬ ܠܒܪ ܡܢܼܗ ܥܡܐ
                    ܐܚܪܢܐ ܐܠܐ ܒܪܝܐ ܐܝܼܬܘܗܝ. ܗ݀ܝ ܕܚܝܠܐ ܕܠܝܬ ܠܓܘ ܡܢܼܗ ܬܘܼܒ ܚܝܠܐ ܐܚܪܢܐ. ܘܒܙܼܘ ܢܗܪ̈ܘܬܐ
                    ܗ̄ ܢܗܪ̈ܘܬܐ ܠܐܬܘܼܪ̈ܝܐ ܩ݀ܪܐ ܕܥܿܐܠܝܼܢ ܘܒܿܐܙܝܼܢ ܠܗ. ܘܡܐ ܕܫܩܼܠܘ ܛܘܼܪ̈ܐ ܗ̄ ܛܘܼܪ̈ܐ
                    ܠܐܬܘܼܪ̈ܝܐ ܩ݀ܪܐ. ܡܐ ܠܡ ܕܐܝܟ ܐܬ݀ܐ ܫܩܼܠܘ ܐܬܘܼܪ̈ܝܐ ܘܐܬܘ ܠܐܪܥܐ ܕܟܘܼ̈ܫܝܐ ܟܿܠܢܫ ܡܬܒܼܩܐ
                    ܘܚܿܙܐ ܒܐܝܿܠܝܢ ܕܗܘ̈ܝܢ ܐܫܿܠܐ ܘܚܘܼܪ ܗ̄ ܒܗܿܕܐ ܡܿܘܕܥ ܥܠ ܒܛܝܼܠܘܼܬܐ ܕܐܠܗܐ ܕܥܠ ܥܡܐ.
                    ܐܫܼܠܐ ܐܘܕܥܼܢܝ ܠܡ ܡܪܐ ܕܟ݀ܠ ܕܟܢܘܿܫ ܚܘܼܫ̈ܒܝܟ ܘܚܘܼܪ ܒܐܝܿܠܝܢ ܕܡܛܝܼܒ ܐܢܼܐ ܠܡܣܼܥܪ ܨܝܕ
                    ܥ݀ܡܘܿܪ̈ܝ ܨܗܝܘܿܢ ܘܐܝܟ ܚܘܼܡܐ ܨܚܝܼܚܐ ܗ̄ ܡܫܿܠܗܒܐ ܕܥܠ ܢܗܪܐ </p>
            </div>
            <div type="text">
                <p xml:lang="syr"> ܠܗ݀ܘ ܕܠܐ ܡܟܐ ܕܡܫܼܬܠܗܒ ܡܛ݀ܠ ܫܩܘܼܬܐ ܕܡ̈ܝܐ ܕܩܪܝܼܒܐ. ܗܿܟܢܐ ܡܛ݀ܠ ܐܢܼܐ
                    ܥܠܝܟܘܿܢ ܘܢ݀ܛܪ ܐܢܼܐܠܟܘܢܿ ܡܼܢ ܐܬܘܼܪ̈ܝܐ. ܡܛ݀ܠ ܕܡܼܢ ܩܕܡ ܚܨܕܐ ܗ̄ ܡܚܿܘܐ ܡܘܢܿ ܓܿܕܫ
                    ܠܟܘܼܫ̈ܝܐ. ܘܩ݀ܪܐ ܦܪܥܐ ܘܗܒܒܐ ܠܫܒܪ̈ܝܗܘܢܿ ܘܝܠܘܕ̈ܝܗܘܿܢ ܕܡܬܼܩܛܠܝܼܢ ܩܕܡ ܩܼܘܡܬܐ ܡܫܡܼܠܝܬܐ
                    ܕܠܗܿ ܩ݀ܪܐ ܚܨܕܐ. ܘܢܗܼܘܐ ܥܘܼܦܝܐ ܗ̄ ܥܘܼܦܝܐ ܠܐܝܿܠܝܢ ܕܥܠܝܼܠܝܼܢ ܒܫܢ̈ܝܐ ܘܣܒܝܼܣܝܼܢ
                    ܒܛܒ̈ܬܐ ܘܟܗܝܼܢܝܼܢ ܒܥܘܼܬܪܐ ܕܟ݀ܠ ܡܘܼܫ̈ܚܢ ܕܬܓܡ̈ܝܗܘܢܿ ܡܬܼܩܛܠܝܼܢ. ܢܦܼܣܘܿܩ ܙܠ̈ܝܼܠܐ
                    ܒܡܓܠܐ ܗ̄ ܐܝܟ ܙܐܠܐ ܐܘܿܟܝܼܬ ܩܢܝܐ ܕܡܬܼܦܣܩ ܗܿܟܐ ܙܠ̈ܝܼܠܐ ܕܝܼܠܗܘܢܿ ܢܬܼܩܛܠܘܢܼ ܐܘܿ
                    ܙܠܝܼܠܐ ܩ݀ܪܐ ܠܫܿܓܘܿܫܐ. ܐܟܙܼܢܐ ܕܙܐܠܝܼ ܐܘܿܟܝܼܬ ܫܓܘܼܫܝܐ ܕܠܐ ܡܛܟ̈ܣܼܐ ܘܫܓܘܿܫ̈ܐ ܚܿܪܒܝܼܢ
                    ܠܗܘܢܿ ܒܣܝܦܐ. ܫܒܘܼܩܐ ܢܥܼܒܪ ܗ̄ ܫܒܘܼܩܐ ܐܬܘܼܪ̈ܝܐ ܕܥܿܒܪܝܼܢ ܒܐܬܪܐ ܕܟܘܼܫ̈ܝܐ ܘܐ.ܝܟ
                    ܕܠܛܪ̈ܦܐ ܡܼܢ ܐܝܼܠ̈ܢܐ ܠܟܿܠܗܘܿܢ ܡܢܦܿܨܝܼܢ ܘܡܿܣܪܩܝܼ ܡܼܢ ܥܡܘܪ̈ܐ. ܐܚܪ̈ܢܐ ܠܗܿܠܝܢ ܥܠ
                    ܐܕܘܼܡ̈ܝܐ ܢ݀ܣܒܝܼܢ ܠܗܿܠܝܢ ܘܗܼܢܘܢܿ ܐܡܿܪܝܼܢ ܕܐܬܓܼܘܣܘ ܒܟܘܼܫ̈ܝܐ ܘܠܘ ܥܣܼܪܐ ܫܒܼ̈ܛܐ ܥܠ
                    ܡܨܪܝܢ: ܨܚܚܐ܆ ܕܝܛ̄܆ ܗܿܐ ܡܪܝܐ ܪܟܝܼܒ ܥܠ ܥܢܼܢܐ ܗ̄ ܥܢܢܐ ܠܡܫܪܝܼܬܗ ܕܐܬܘܼܪܝܐ ܩܿܪܐ ܕܒܗܘܿܢ
                    ܡܙܕܝܚ ܨܒܝܿܢܗ ܕܐܠܗܐ ܘܡܕܿܒܪ ܠܗܘܢܿ ܕܢܥܼܠܘܢܼ ܘܢܟܒܼܫܘܢܼ ܠܡܨܪ̈ܝܐ. ܘܐ݀ܓܪܐ ܡܨܪܝܐ ܗ̄
                    ܢܬܼܟܬܫܘܢܼ ܥܡ ܚܕ̈ܕܐ. ܐܚܪ̈ܢܐ ܦܫܼܩܘ ܕܠܟܘܼܫ̈ܝܐ ܩܿܪܐ ܡܨܪ̈ܝܐ. ܡܛ݀ܠ ܐܚܝܢܘܼܬܗܘܿܢ ܒܗܿܝ
                    ܕܟܕ ܢܦܩܼ ܬܗܪܩ ܡܠܟܐ ܕܟܘܿܫ ܕܢܐܼܪܘܿܥ ܠܣܢܚܪܝܼܒ ܠܐ ܫܒܼܩܗ ܦܪܥܘܿܢ ܕܐܩܼܪܒܘ ܡܨܪ̈ܝܐ ܥܡ
                    ܟܘܼܫ̈ܝܐ. ܘܡܚܼܕܐ ܕܠܝܼܠܐܝܼܬ ܥܠ ܣܢܚܪܝܼܒ ܘܙܟܼܐ ܐܢܘܿܢ. ܡܼܢ ܡܓܘܿܫܐ ܗ̄ ܚܪ̈ܫܐ. ܢܗܪܐ
                    ܢܐܼܒܕ ܗ̄ ܡܨܪܝܐ. ܘܢܗܪ̈ܘܬܐ ܗ̄ ܚܪ̈ܫܐ. ܢܗܪܐ ܢܐܒܼܕ ܗ̄ ܡܨܪܝܐ. ܘܢܗܪ̈ܘܬܐ ܗ̄ ܚܝܠ̈ܘܬܐ
                    ܕܝܼܠܗ ܕܦܪܥܘܢܿ ܣܝܿܦܝܼܢ ܒܩܪܒܐ. ܘܠܘܼܥܐ ܕܥܠ ܗ̄ ܚܪܒܐ ܠܡ ܐܪܥܗܘܿܢ ܟܕ ܠܐ ܙܪܥܝܼܢ ܘܡܫܿܩܝܼܢ
                    ܐܝܟ ܥܝܼܕܿܐ. ܠܘܼܥܐ ܐܝܼܬܘܗܝ ܝܘܼܪܩܐ ܪܓܝܐ ܘܒܨܝܼܨܐ ܕܗܿܘܐ ܥܠ ܓܢܒ ܬܠܝܼܠܘܼ̄. ܨܿܥܝܢ ܗ̄
                    ܡܕܝܼܢܬ݀ ܡܠܟܘܼܬܐ ܕܡܨܪ̈ܝܐ. ܐܬܬܪܝܼܡܘ ܪܘܪ̈ܒܢܐ ܗ̄ ܐܦ ܪܘܪ̈ܒܢܝ ܡܦܣ ܕܐܣܬܼܒܪܘ ܕܗܼܢܘܿܢ
                    ܐܫܟܼܚܘ ܫܪܪܐ ܝܬܝܼܪ ܡܼܢ ܚܟܝܼ̈ܡܝ ܨ݀ܥܢ ܗܼܢܘܢܿ ܐܛܥܝܼܘ ܠܡܨܪ̈ܝܐ. ܒܙܘܝ̈ܬܐ ܕܫܪ̈ܒܬܐ ܗ̄
                    ܒܦܬܟܪ̈ܐ ܝܼܚܝܼܕܝܗ ܕܫܪܒܬܐ. ܐܝܼܬ ܗܼܘ ܓܝܪ ܦܬܟܪ̈ܐ ܕܓܘܐ ܘܐܝܼܬ ܐܦ ܠܟܿܠ ܫܪܒܬܐ ܦܬܟܪܐ
                    ܕܢܦܫܼ̈. ܫܪܪܐ ܕܝܢ ܗ݀ܘ ܕܟܕ ܩܨܼܡܘ ܪܘܪ̈ܒܢܐ ܕܨ݀ܥܢ ܠܐ ܐܫܟܼܚܘܼܗܝ. ܐܬܟܼܠܘ ܐܢܘܿܢ ܪܘܪ̈ܒܢܐ
                    ܕܡܦܣ ܕܡܼܢ ܦܬܟܪܐ ܕܫܪ̈ܒܬܐ ܕܣܝܼܡܝܼܢ ܗܼܘܘ ܒܙܘܝ̈ܬܐ ܘܒܓܘܼܢ̈ܘܬܐ ܐܫܟܼܚܘܼܗܝ. ܡܪܝܐ ܡܙܼܓ ܗ̄
                    ܒܓܘܗܿ ܕܡܨܪܝܢ ܐܪܦܝܼ ܘܫܒܼܩ ܐܢܘܢܿ ܕܢܛܥܘܢܼ ܒܗܘܿܢ ܕܝܘ̈ܐ ܗܿܟܢ. ܕܡܼܐ ܕܐܕܪܟ ܐܢܘܿܢ
                    ܐܘܼܠܨܢܐ ܕܢܬܕܘܕܘܢܼ ܐܝܟ ܕܘ̈ܝܐ ܘܠܝܬ ܕܣܿܡܟ ܠܗܘܿܢ ܫܘܼܘܕ̈ܝܐ ܛܒ̈ܐ ܛܩܒܠܼܘ ܡܼܢ ܦܬܟܪ̈ܝܗܘܢܿ
                    ܘܐܒܿܕܝܼܢ ܦܘܪ̈ܣܝܗܘܢܿ ܐܝܟ ܕܠܐ ܢܫܬܼܟܚ ܒܗܘܢܿ ܓܒܪܐ ܕܡܫܿܪܐ ܘܡܫܿܠܡ ܒܣܘܼܥܪ̈ܢܐ. ܠܗܿܢܐ
                    ܩ݀ܪܐ ܪܝܼܫܐ ܕܢܘܼܒܬܐ. ܬܘܼܒ ܪܝܼܫܐ ܗ̄ ܕܠܐ ܡܫܼܬܟܚ ܠܡܨܪ̈ܝܐ ܐܢܫ ܕܐܚܿܕ ܠܫܘܼܠܛܢܗ ܘܡܩܝܼܡ
                    ܪܝܼܫܐ ܕܡܫܼܥܒܕ ܘܕܣܒܼܬܐ </p>
            </div>
            <div type="text">
                <p xml:lang="syr"> ܕܡܫܼܬܥܒܕܐ. ܒܠܼܫܢܐ ܡܥܢܝܐ ܗ̄ ܥܒܪܝܐ. ܐܚܪ̈ܢܐ ܣܘܼܪ̈ܝܝܐ. ܗܪܣ ܗ̄
                    ܪܚܝܼܡܬܐ. ܠܘ ܡܼܢ ܒܝܼܫܘܼܬܐ ܢܚܼܬܘ ܝܘܼܕ̈ܝܐ ܠܡܨܪܝܢ ܐܠܐ ܡܼܢ ܥܠܬ݀ ܫܒܼܝ̈ܐ܆ ܡܕܒܚܐ ܠܡܪܝܐ
                    ܗ̄ ܠܘ ܠܕܒ̈ܚܐ. ܐܠܐ ܠܐܬ݀ܐ ܗ̄ ܕܒܝܬ̈ܝܐ ܐܢܘܿܢ ܕܡܪܝܐ. ܢܗܼܘܐ ܝܼܣܪܐܝܠ ܚܕ ܡܼܢ ܬܠܬܐ ܗ̄
                    ܐܡܿܪ ܕܒܙܒܼܢܐܕܫܝܢܐ ܕܡܨܪ̈ܝܐ ܘܐܬܘܪ̈ܝܐ ܡܛ݀ܠ ܚܡܫ ܩܘܼܪ̈ܝܐ ܕܗܘܼ̈ܝ ܠܝܼܣܪܐܝܠ. ܘܐܬܘܼܪ̈ܝܐ
                    ܒܥܣܼܪܐ ܫܒ̈ܛܐ ܕܐܚܼܬܘ ܠܐܪܥܗܘܿܢ. ܚܕ ܡܼܢ ܬܠܬܐ ܕܐܝܼܬ ܡܢܼ̈ ܒܐܬܘܼܪ ܘܡܢܼܗ ܒܝܼܗܘܼܕ ܘܡܢܼܗ
                    ܒܡܨܪܝܢ. ܒܪܝܼܟ ܥܡܝ ܕܒܡܨܪܝܢ ܗ̄ ܕܡܢܼܗ ܕܥܡܐ ܒܡܨܪܝܢ ܘܡܢܼܗ ܒܐܬܘܿܪ ܘܡܢܼܗ ܒܐܪܥ ܕܡܘܼܠܟܢܐ.
                    ܕܟܿܠ ܐܝܟܐ ܕܐܝܼܬܘܗܝ ܡܫܼܬܘܐ ܠܒܛܝܠܘܼܬܐ ܕܐܠܗܐ. ܘܥܠܼܬ݀ ܒܘܼܪܟܬܐ ܗܿܘ ܠܐܚܪ̈ܢܐ܀ ܨܚܚܐ
                    ܕܥܣܪܝܢ܆ ܒܫܢܿܬܐ ܕܐܬܼܐ ܬܐܪܬܢ ܗ̄ ܒܗܿܢܐ ܙܒܼܢܐ ܐܡܪ ܡܪܝܐ ܠܐܫܥܝܐ ܕܢܫܼܪܐ ܣܩܐ ܡܼܢ ܚܨ̈ܘܗܝ.
                    ܣܩܐ ܠܒܼܫ ܗܼܘܐ ܟܕ ܐܒܝܼܠ ܘܡܥܿܩ ܥܠ ܥܘܠܐ ܕܥܡܐ ܘܥܠ ܫܒܼܝܐ ܕܥܬܝܼܕ ܗܼܘܬ ܠܗ. ܐܚܪ̈ܢܐ
                    ܐܡܿܪܝܼܢ ܕܠܒܼܫ ܣܩܐ ܡܛ݀ܠ ܥܘܼܙܝܐ ܥܠ ܕܒܥܠܼܬܗ ܐܬܼܟܠܝܼ ܡܼܢ ܢܒܝܘܼܬܐ܆ ܥ݀ܡܘܿܪܐ ܕܓܙܪܬܐ ܗ̄
                    ܠܡܨܪ̈ܝܢ ܩ݀ܪܐ ܓܙܪܬܐ ܡܛ݀ܠ ܕܚܕܝܼܪܝܼܢ ܠܗܿ ܡ̈ܝܐ ܡܼܢ ܟܿܠ ܓ̈ܒܝܼܢ: ܨܚܚܐ ܕܟ̄ܐ܆ ܡܫܩܠܐ
                    ܕܡܕܒܪܐ ܕܝܡܐ܆ ܗ̄ ܚܙܼܘܐܕܡܒܿܕܩ ܥܠ ܒ݀ܒܝܠ ܕܕܡܝܐ ܕܚܪܒܐ ܘܗܿܘܝܐ ܡܕܒܪܐ. ܐܝܟ ܥܠܥܠܐ ܡܼܢ ܗ̄
                    ܡܫܪܝܼܬܐ ܕܡܕ̈ܝܐ ܕܒܕܡܘܼܬ ܥܢܢܼܐ ܐܬܿܝܐ ܡܼܢ ܬܝܡܢܐ ܐܘܟܝܬ ܡܕܒܪܐ ܒܚܐܦܐ ܥܠ ܒ݀ܒܝܠ ܘܥܩܿܪܐ.
                    ܚܙܼܘܐ ܩܫܝܐ ܗ̄ ܗܼܘ ܢܒܝܐ ܡܒܿܕܩ ܥܠ ܩܫܝܘܼܬܐ ܕܗܿܠܝܢ ܕܚܼܙܐ ܕܐܬܿܝܢ ܥܠ ܒܿܒܝܠ ܐܘܿ ܗܿܢܘܿܢ
                    ܒܒܠ̈ܝܐ ܐܡܿܪܘ ܗܿܕܐ. ܐܟܡܿܢ ܕܐܬܕܘܕܘ ܡܼܢ ܚܙܼܬܐ ܕܒܥܠܕܒ̈ܒܐ ܕܡܼ ܫܝܠܝ ܨܦܚܼܘ ܥܠܝܗܘܿܢ.
                    ܘܟܿܠܗܝܢ ܬܐܢܚ̈ܬܗ ܗ̄ ܒܡܐܬܝܼܬܐ ܕܡܪܝܐ. ܠܐ ܓܝܪ ܝܗܒܼܘ ܐܬܪܐ ܠܒܿܒܝܠܕܬܬܼܬܢܚ ܥܠ ܡܐ ܕܗܘܼܐ.
                    ܘܫܘܼܦܪܐ ܕܨܒܝܿܢܝ ܗ̄ ܐܡܿܪܐ ܒܿܒܝܠ ܘܥܝܼܠ̈ܡܝܐ. ܕܡܼܢ ܩܕܝܼܡ ܐܝܼܬܗܘܿܢ ܗܼܘܘ ܫܘܼܦܪܗܿ
                    ܕܡܠܟܘܼܬܐ ܘܡܫ̈ܡܫܢܝ ܨܒܝܿܢܝ. ܗܿܐ ܗ݀ܫܐ ܡܣܪܕܐ ܠܝܼ ܚܡܼܬܗܘܢܿ ܘܐܫܼܬܚܠܦܘ ܘܗܼܘܘ ܠܝ
                    ܒܥܠܕܒ̈ܒܐ. ܛܝܒܘܼ ܦܬܘܿܪ̈ܐ ܗ̄ ܐܢܬܘܿܢ ܡܫܼܬܡ̈ܥܢܝ. ܘܕܘܼܩܘ ܕܘ̈ܝܐ ܗ̄ ܣܩܼܘ ܠܫܘܼܪܐ ܘܚܙܼܘ
                    ܐܢ ܐܬܿܝܢ ܒܥ̈ܠܕܒܒܐ܆ ܙܠ ܐܩܝܼܡ ܕܘܩܐ ܗ̄ ܗܿܕܐ ܐܡܼܪ ܐܠܗܐ ܠܢܒܝܐ. ܕܐܢܬ ܠܡ ܩܘܼܡ ܐܝܟ.
                    ܘܚܼܙܐ ܐܪܟܘܢܐ ܗ̄ ܗ݀ܘ ܕܐܬܦܼܪܫ ܕܢܚܘܪ. ܚܙܼܐ ܗܼܘܐ ܕܡܘܼܬܐ ܕܬܪܝܢ ܪ̈ܟܫܐ ܗ̄ ܕܪܟܝܼܒ ܚܡܪܐ
                    ܗ̄ ܒܗܿܢܐ ܡܒܿܕܩ ܗܼܘܐ ܥܠ ܡ̈ܕܝܐ. ܕܒܗܿܕܐ ܒܥܝܕܿܐ ܡܬܼܚܫܚܝܼܢ ܗܼܘܘ. ܘܒܓܡܠܐ ܥܠ ܥܝ̈ܠܼܡܝܐ.
                    ܐܢܿܐ ܡܪܝܐ ܩܿܐܡ ܐܢܼܐ ܗ̄ ܗܿܪܟܐ ܥܠ ܐܠܗܐ ܐܡܝܼܪܐ ܕܗܘܼܝܘܼ ܕܘܩܐ ܐܡܝܼܪܐ. ܢܦܠܼܬ݀ ܢܦܼܠܬ݀
                    ܗ̄ ܚܙܝܿܬ ܠܡ ܐܝܟ ܗ݀ܘ ܕܐܙܠܼܘ ܗܿܢܘܿܢ ܕܪܟܝܼܒܝܼܢ ܓܡܠܐ ܘܚܡܪܐ ܘܒܪܦܦ ܥܝܢܐ ܚܪܒܼܘ ܠܒܿܒܝܠ.
                    ܘܦܼܢܐ ܚܕ ܡܢܼ̈ܘܿܢ ܘܣܒܼܪ ܠܢܒܝܐ ܕܢܦܼܠܬ݀ ܒܒܿܝܠ. ܥܦܦܼܗܿ ܠܡܠܼܬܐ ܕܢܼܚܙܐ ܫܪܪܗܿ. ܡܼܢ ܚܨܕ
                    ܘܡܼܢ ܒܠܝ ܐܕܪ ܗ̄ ܘܡܟܝܼܠ </p>
            </div>
            <div type="text">
                <p xml:lang="syr"> ܠܐ ܥܒܿܕܐ ܚܨܕܐ ܘܐܕܪܐ. ܡܛ݀ܠ ܕܡܬܓܙܝܐ ܡܼܢ ܛܒ̈ܬܐ. ܡܕܡ ܕܫܡܿܥܬ ܗ̄ ܓܠܼܐ
                    ܢܒܝܐ ܕܗܘܼ ܐܝܼܬܘܗܝ ܕܘܩܐ ܘܚܘܝܼ ܗܿܠܝܢ ܠܒܢ̈ܝ ܝܼܣܪܐܝܠ ܐܟܡܿܢ ܕܢܬܒܼܝܐܘܢܿ܀ ܡܫܩܠܐ ܕܕܘܼܡܐ
                    ܗ̄ ܡܕܝܼܢܬܐ ܗܿܝ ܗܿܕܐ ܕܐܕܘܼ̈ܡܝܐ. ܘܒܛܘܼܪܐ ܕܣܥܝܼܪ ܝܿܬܒܐ. ܢܛܘܿܪܐ ܗ̄ ܠܐܠܗܐ ܩܿܪܐ
                    ܢܛܘܿܪܐ. ܐܬܼܐ ܨܿܦܪܐ ܗ̄ ܐܬܟܫܼܦܬܘܢܿ ܠܐ ܒܢܝܿܚܐ ܐܦ ܠܐ ܒܐܘܼܠܨܢܟܘܢܿ ܬܒܼܬܘܢܿ ܡܼܢ
                    ܚܘܒ̈ܝܟܘܿܢ ܠܘܿܬܝ. ܬܘܼܒ ܐܿܬܝܢ ܐܢܬܘܿܢ܆ ܡܫܼܬܒܝܢ ܐܢܬܘܢܿ ܠܡ ܘܿܐܬܝܢ ܐܢܬܘܢܿ ܬܘܼܒ ܒܝܕ
                    ܕܒܝܬ ܝܼܗܘܼܕܐ ܠܐܘܿܪܫܠܡ ܡܼܢ ܒܿܬܪ ܦܘܼܢܝܐ. ܐܝܟ ܕܒܙܒܼܢܗ ܕܕܘܝܼܕ܀ ܡܫܩܠܐ ܕܒܢ̈ܝ ܩܕܪ܆ ܗ̄
                    ܚܼܙܘܐ ܕܡܒܿܕܩ ܥܠ ܐܝܿܠܝܢ ܕܓܕܫ̈ܢ ܠܥܪ̈ܒܝܐ ܒܢ̈ܝ ܩܕܪ. ܒܥܿܒܐ ܬܒܘܼܬܘܢܼ ܗ̄ ܡܼܢ ܕܚܠܼܬܐ
                    ܕܐܬܘܼܪ̈ܝܐ. ܒܫܒܝܼܠܐ ܕܕܘܼܪܢܝܼܡ ܗ̄ ܕܒܗ ܪܕܝܢ ܐܢܬܘܢܿ ܠܐܬܘܪ. ܠܐܘܼܪܥ ܨܗܝ̈ܐ ܗ̄ ܒܢ̈ܝ ܩܕܪ
                    ܕܡܛܪܦܝܼܢ ܡܢ ܗܠܼܟܬܐ ܪܗܝܼܒܬܐ ܕܩܕܡ ܪ̈ܟܫܐ ܕܫܒ̈ܝܐ. ܒܡܫܠܡ ܫܢܿܬܐ ܗ̄ ܗܿܢܐ ܦܣܿܩܐ ܦܣܼܩ
                    ܐܠܗܐ ܥܠܝܗܘܿܢ ܕܒܿܬܪ ܙܒܼܢܐ ܩܠܝܼܠ ܗܼܘ ܗܿܢܐ ܩܕܪ ܢܗܼܘܐ ܫܚܝܼܩܐ ܘܬܥܝܼܫܐ ܐܝܟ ܐܓܝܼܪܐ
                    ܕܡܛܪܦܼ ܡܼܢ ܠܐܼܘܬܐ ܘܒ݀ܬܪ ܬܥܿܫܐ ܡܫܼܬܠܡ ܠܣܘܦܢܐ܆ ܨܚܚܐ ܕܟܒ̄܆ ܡܫܼܩܠܐ ܕܢܚܠܐ ܕܚܙܝܘܿܢ܆
                    ܘܥܘܼܡܩܐ ܕܨܗܝܘܢܿ ܐܘܟܝܼܬ ܦܩܥܼܬܐ ܕܚܕܪ̈ܝ ܐܘܿܪܫܠܡ. ܡܿܢܐ ܐܝܼܬ ܠܟܝ ܗ̄ ܡܟܣ ܠܝܘܼ̈ܕܝܐ
                    ܫܒܼܩܘ ܗܝܟܠܐ ܘܣܠܼܩܘ ܠܐܓܪ̈ܐ. ܠܡܕܒܼܚܘܼ ܠܚ̈ܝܠܐ ܫܡ̈ܝܢܐ. ܡܫܿܐܠ ܠܗܘܿܢ ܢܒܝܐ ܕܡܿܢܐ ܐܝܼܬ
                    ܠܟܘܿܢ ܝܘܼܬܪܢܐ ܡܼܢ ܗܿܕܐ. ܕܠܘܼܚܝܐ ܐܬܡܠܝܬ ܩܪܝܼܬܐ ܗ̄ ܡܛ݀ܠ ܕܣܿܓܕܐ ܗܘܬ݀ ܠܦܬܟܪ̈ܐ
                    ܐܬܡܠܝܬ݀ ܫܓܘܼܫܝܐ. ܩܪܝܼܬܐ ܥܫܝܼܢܬܐ ܗ̄ ܡܛ݀ܠ ܕܐܩܝܼܡܬ݀ ܡܪܕܐ ܠܘܼܩܒܠ ܐܠܗܐ ܐܝܟ ܚܝܠܬܢܝܼܬܐ
                    ܕܠܐ ܡܙܕܟܝܐ. ܠܐ ܗܼܘܘ ܩܛܝܼ̈ܠܐ ܗ̄ ܕܣܝܦܐ. ܐܦܠܐ ܩܛܝܼ̈ܠܐ ܕܣܝܦܐ. ܡܛ݀ܠ ܕܝܘܡܐ ܕܕܠܘܼܚܝܐ ܗ̄
                    ܝܘܡܐ ܗܿܢܐ ܦܪܝܼܫ ܕܢܕܠܘܼ݀ܚ ܘܢܕܘܼܫ ܒܝܕ ܒܒܠ̈ܝܐ ܠܥܡܘܿܪ̈ܝ ܚܙܝܘܢ ܐܘܟܝܼܬ ܨܗܝܘܢܿ. ܚܙܝܝܘܢ
                    ܐܬܩܼܪܝܬ݀ ܡܛ݀ܠ ܕܚܙܝܐ ܗܘܬ݀ ܘܝܼܕܝܼܥܐ ܡܼܢ ܐܠܗܐ. ܒܼܨܐ ܫܘܼܪܐ ܗ̄ ܒܼܨܐ ܒܿܒܠܝܐ ܫܘܼܪܐ
                    ܕܡܕܝܼܢܬܐ ܘܣܼܥܐ ܥܠ ܥܡܘܼܪ̈ܝ ܛܘܼܪܐ ܕܨܗܝܘܢܿ ܡܼܢ ܙܟܘܼܬܐ ܕܥܠܝܗܘܢܿ ܘܥܝܼܠܡ ܫ݀ܩܠ ܗ̄
                    ܠܡܪܼܕܦ ܒܿܬܪ ܝܼܗܘܼܕܐ ܒܝܕ ܥܝܼܠܡ ܪܡܿܙ ܥܠ ܥܡܼ̈ܡܐ ܕܥܡ ܒܒܿܠܝܐ. ܘܫܘܼܪܐ ܓܠܼܐ ܣܟܪ̈ܐ ܗ̄
                    ܥܡܘܿܪ̈ܝ ܨܗܝܘܿܢ ܐܦܼܩܘ ܙܝܢܐ ܘܣܟܼܪܐ ܘܣܼܕܪܘ ܥܠ ܫܘܼܪܐ ܠܘܼܩܒܠ ܒܥܠܕܒ̈ܒܐ ܙܝܢܐ ܕܒܝܬ ܥܿܒܐ
                    ܗ̄ ܐܝܿܢܐ ܕܒܢܼܐ ܫܠܡܘܢܿ ܡܦܿܩܝܼܢ ܠܗ ܒܒ̈ܠܝܐ ܒܫܒܼܝܐ. ܘܬܘܼܪܥܬܐ ܕܩܪܝܼܬܗ ܗ̄ ܕܡܬܼܗܓܡܐ
                    ܘܡܬܼܬܪܥܐ ܩܪܝܼܬܐ ܕܐܬܒܼܢܝܬ݀ ܡܼܢ ܕܘܝܼܕ. ܬܘܼܪ̈ܥܬܐ ܣܓܝ̈ܐܬܐ܆ ܘܟܢܼܫܬܘܢܼ ܡܝ̈ܐ ܕܝܡܼܬܐ ܗ̄
                    ܡܛ݀ܠ ܕܐܣܒܼܪܘ ܙܒܢܼܐ ܣܿܓܝܐܐ ܝܿܬܒܝܼܢ ܥܠܝܗܘܢܿ ܒܥܠ̈ܕܒܒܐ. ܘܩܒ̈ܝܬܐ ܥܒܕܬܘܢܿ ܗ̄ ܐܡܿܪ ܥܠ
                    ܚܐܪܝܼܬܐ ܐܘܟܝܼܬ ܟܢܕܩ ܕܥܒܼܕ ܚܙܩܝܐ ܠܒܪ ܡܼܢ ܫܘܼܪܐ. ܠܒܟܿܬܐ ܘܠܡܪܩܘܼܕܬܐ ܗ̄ ܒܥܼܐ ܕܢܚܼܘܐ
                    ܕܐܠܗܐ ܠܘܼ ܩܒܠܗܘܢܿ ܗܘܼ ܘܠܐ ܡܿܘܬܪܝܼ ܦܘܪ̈ܣܝܗܘܢܿ. ܡܛ݀ܠܗܿܕܐ ܐܠܗܐ ܕܢܐܼܬܘܢܼ ܥܠܟܘܿܢ
                    ܒܥܠܕܒ̈ܒܐ ܐܝܿܟܢܐ ܕܬܒܼܟܘܢܿ ܘܬܪܩܕܘܢܿ ܥܠ ܚܛܗ̈ܝܟܘܢܿ. ܘܗܿܐ ܒܘܼܣܡܐ ܗ̄ ܗܼܢܘܢ ܕܝܢ </p>
            </div>
            <div type="text">
                <p xml:lang="syr"> ܚܠܦ ܬܘܿܬܐ ܐܬܦܢܝܼ ܠܚܕܘܼܬܐ. ܐܙܠܼ ܠܘܿܬ ܣܘܟܢ ܗܿܢܐ ܗ̄ ܕܡܿܝܐ ܕܠܗ ܠܫܒܼܝܐ
                    ܩ݀ܪܐ ܣܘܟܢ ܐܘܟܝܼܬ ܣܘܟܬܐ ܥܠ ܐܦ̈ܝ ܟܗܝܼܢܘܼܬܗ ܘܙܪܥܗ ܘܐܝܼܩܪܗ ܩ݀ܪܐ ܠܗ ܗ݀ܟܢ. ܗܿܢܐ
                    ܒܪܡܘܼܬܗ ܠܐ ܡܫܪ ܗܼܘܐ ܕܡܫܼܬܒܝܐ ܐܘܿܪܫܠܝܡ. ܢ݀ܩܪ ܒܪܘܡܐ ܗ̄ ܒܝܕ ܪܘܡܐ ܥܠ ܡܦܪܓܘܼܬܐ ܕܩܒܪܗ
                    ܡܒܿܕܩ. ܘܪܫܿܡ ܒܟܐܦܐ ܗ̄ ܥܠ ܫܪܝܼܪܘܼܬܐ ܘܡܣܼܬܬܘܼܬܐ. ܕܡܣܒܪܢܘܼܬܗ ܡܒܿܕܩ. ܘܐܟܡܿܢ ܕܠܐ
                    ܡܫܼܬܢܐ ܡܼܢ ܕܘܼܟܬܗ. ܐܝܟ ܐܘܼܠܨܢܐ ܕܐܣܦܝܼܪܐ ܗ̄ ܐܝܟ ܡܕܡ ܕܡܬܪܒܨ ܗ݀ܘ ܡܕܡ ܕܡܬܼܬܣܝܼܡ ܒܗ.
                    ܒܪܡ ܠܓܘܿܝܐ ܩ݀ܪܐ ܐܣܦܝܼܪܐ. ܕܡܫܼܬܕܝܐ ܠܟܿܠ ܓܒ ܘܬܡܿܢ ܡܪܟܒܬܐ ܗ̄ ܗ݀ܝ ܕܥܠܝܗܿ ܡܼܙܕܝܚ
                    ܗܼܘܝܬ ܠܐܬܘܿܪ ܢܝܿܚܬܐ. ܨܥܪܐ ܕܒܝܬ ܡܪܟ ܗ̄ ܥܠ ܐܦܝ̈ ܢܟܼܠܐ ܕܥܒܼܕܬ ܠܘܿܬ ܡܪܟ ܚܙܩܝܐ ܒܝܕ
                    ܢܟܼܠܟ ܕܡܿܝܐ ܕܡܼܢ ܡܫܠܡܢܐ ܘܚܼܕܬܐ ܒܒܝܼܫܬܐ ܕܚܙܼܩܝܐ ܗܼܘܐ. ܐܠܒܼܫܝܼܘܗܝ ܟܘܼܬܝܼܢܐ ܗ̄ ܒܿܬܪ
                    ܕܕܚܩܿܬܟ ܡܼܢ ܫܘܼܠܛܢܟ ܢܩܘܼܡ ܐܠܝܩܝܼܡ ܚܠܦܼܝܟ ܘܐܩܿܫܝܼ̄ܘ ܐܝܟ ܣܟܼܬܐ ܗ̄ ܡܫܿܪܪ ܐܢܼܐ ܠܟ
                    ܘܡܣܿܬܬ ܐܢܼܐ. ܐܝܟ ܣܟܼܬܐ (ܗ̄) ܕܢܩܝܼܫܐ ܒܐܪܥܐ. ܒܐܬܪܐ ܗ̄ ܒܗܝܟܠܐ ܕܐܠܗܐ. ܬܬܥܩܼܪܝ ܣܟܼܬܐ
                    ܗ̄ ܣܟܼܬܐ ܠܫܪܝܼܪܘܼܬ ܡܣܒܪܢܘܼܬ ܚܘܼܫܒܗ ܕܫܒܝܐ ܩ݀ܪܐ ܕܡܬܥܼܩܪ ܘܢ݀ܦܠ ܫܘܠܼܠܛܢܗ. ܐܚܪ̈ܢܐ
                    ܐܡܿܪܝܼܢ. ܕܗܿܝ ܕܬܬܥܼܩܪܝ ܣܟܼܬܐ ܥܠ ܠܠܝܩܝܡ ܐܡܝܼܪܐ ܐܟܡܿܢ ܕܟܕ ܩܼܡ ܐܫܼܬܒܝܼ ܥܡܐ. ܫܩܼܠܐ
                    ܕܣܝܼܡ ܥܠܝܗܿ ܗ̄ ܒܝܬ ܐܒܘܼܗܝ ܘܡܚܒ̈ܢܘܗܝ ܕܥܡܗ ܐܫܼܬܒܝܼܘ ܡܼܢ ܐܬܘܼܪܝܐ ܓܝܪ ܐܫܼܬܒܝܼܘ ܘܠܘ
                    ܡܼܢ ܒܒܿܠܝܐ܆ ܨܚܚܐ ܕܟܓ̄. ܡܫܩܠܐ ܕܨܘܪ܆ ܗ̄ ܡܬܼܢܒܐ ܥܠ ܨܘܼܪ̈ܝܐ. ܕܡܫܼܬܒܝܢ ܡܼܢ ܒܒܠ̈ܝܐ܆
                    ܐܝܠ̈ܠܢ ܐ̈ܠܦܐ ܕܬܪܫܝܫ ܗ̄ ܒܼܛܠ ܡܼܢ ܒܝܬܐ ܒܝܕ ܚܪܒܐ ܬܓܪܐ ܕܡܿܝܬܐ ܗܼܘܐ ܙܒܝܼܢܐ ܘܥܠ ܗ݀ܝ
                    ܐܝܠ̈ܠܢ ܐ̈ܠܦܐ ܐܟܡܿܢ ܕܐܒܝܼܠ̈ܢ. ܐܪܥܐ ܕܟܬܝܼܡ ܗ̄ ܕܝܘܢ̈ܝܐ. ܡܼܢ ܒܝܬ ܝܘܢ̈ܝܐ ܡܼܛܐ ܠܢ ܛܒܼܐ
                    ܥܠ ܗܿܠܝܢ ܕܓܼܕ̈ܫܝ ܠܨܘܿܪ. ܙܪܥܐ ܕܬܓܪܐ ܚܨܕܐ ܕܢܗܪܐ ܗ̄ ܐܝܟ ܚܨܕܐ ܠܦܠܚܐ ܗܿܟܢܐ ܐܦ ܬܓܪܐ
                    ܕܨܘܼܪ ܡܟܿܢܫܝܼܢ. ܝܘܼܬܪ̈ܢܐ ܒܡܪܕܝܼܬܐ ܕܝܡܐ. ܡܛ݀ܠܕܙܪܥܗܘܿܢ ܘܚܨܕܗܘܢܿ ܬܐܓܘܼܬܐ ܗܝ.
                    ܬܐܓܘܼܪܬܐ ܗ̄ ܘܗ݀ܕܐ ܕܚܠܼܦ ܐܪܥܐ ܒܝܡܐ ܡܬܬܓܪܐ ܘܝܿܬܪܐ ܣܘܓܐܐ ܗܿܫܐ ܐܬܒܼܙܙܬ݀ ܬܐܓܘܼܪܬܗܿ
                    ܠܥܡܡܼ̈ܐ. ܐܝܠܼܠܘ ܥܡܘܿܪ̈ܐ ܗ̄ ܠܥܡܘܪ̈ܝ ܨܗܝܘܢܿ ܐܡܿܪ ܕܐܝܼܠܠܘ ܥܠ ܡܕܝܼܢܬ݀ ܡܠܟܘܼܬܐ
                    ܕܝܼܠܗܘܿܢ. ܥܫܝܼܢܬܐ ܗ̄ ܗܿܕܐ ܗܿܝ ܕܐܝܟ ܥܫܝܼܢܬܐ ܘܩܕܝܼܡܬ݀ ܠܡܕܝܼ̈ܢܬ ܐܝܼܬܝܗܿ ܗܘܬ݀ ܠܟܘܿܢ
                    ܘܪܢܝܢ ܗܼܘܝܬܘܿܢ ܕܠܐ ܡܬܼܚܪܒܐ. ܩܕܡܝܗܿ ܢܐܙܿܠܢ ܗ̄ ܠܚܘܼܫ̈ܒܝܗܿ ܘܣܘܼܥܪ̈ܢܝܗܿ ܒܝܼ̈ܫ̈ܐ ܩ݀ܪܐ
                    ܪ̈ܓܠܝܐ ܕܡܛ݀ܠܬܗܘܢܿ ܐܫܼܬܒܝܬ݀ ܐܘܿ ܕܒܪ̈ܓܠܝܗܿ ܐܙܿܠܐ ܗܼܘܬ݀ ܐܝܟ ܐܡܬܐ ܠܒܒܿܝܠ. ܟܢܥܢ̈ܝܗܿ.
                    ܗ̄ ܬܓܪ̈ܝܗܿ. ܥܒܪܝ ܠܐܪܥܟܝ ܗ̄ ܦܠܘܿܚܝ ܠܡ ܐܪܥܟܝ ܘܐܬܬܓܪܝ ܒܗܿ ܒܫܼܒܝܐ ܕܐܝܼܬܝܟܝ ܒܗ. ܚܠܼܦ
                    ܝܡܐ ܒܝܬ ܬܓܘܼܬܟܝ ܕܠܗ ܩ݀ܪܐ ܢܗܪܐ. ܠܝܬ ܬܘܼܒ ܗ̄ ܥܠ ܕܥܩܝܼܪܐ ܐܢܬܝ ܡܼܢ ܐܪܥܟܝ. ܐܝܼܕܗ
                    ܐܪܝܼܡ ܗ̄ ܒܝܕ ܬܒܥܼܬܗ ܥܠܝܟܝ. ܩܿܪܐ ܠܗܿ ܝܡܐ ܡܛ݀ܠ ܕܒܗ ܦ݀ܠܚܐ ܗܘܬ ܘܐܓܼܙ ܡܠ̈ܟܘܬܐ ܗ̄
                    ܐܥܝܼܩ ܠܡܠ̈ܟܘܬܐ ܕܝ݀ܬܪ̈ܢ </p>
            </div>
            <div type="text">
                <p xml:lang="syr"> ܗܼܘ̈ܝ ܡܼܢ ܬܐܓܘܼܪܬܗ. ܦܩܼܕ ܥܠ ܟܢܥܢ ܗ̄ ܠܗܿ ܩ݀ܪܐ ܟܢܥܢ ܡܛ݀ܠ ܟܢܥ̈ܢܝܐ
                    ܕܒܗܿ ܡܬܼܬܓܪܝܼܢ. ܛܠܝܼܡܬܐ ܗ̄ ܩܿܪܐ ܠܗܿ ܗܿܟܢ ܥܠ ܕܡܼܢܗ ܿܘܒܗܿ ܛ݀ܠܡܐ ܘܡܬܼܛܠܡܐ. ܒܬܘܼܠܬܐ
                    ܗ̄ ܐܟܡܿܢ ܕܠܐ ܥܐܟܝܼܠ ܡܼܫܚܛܐ ܒܫܼܒܝܐ. ܗܿܢܘ ܥܡܐ ܕܠܐ ܗ̄ ܠܨܘܪ ܐܡܿܪ܆ ܠܐ ܠܡ ܕܡܿܝܐ ܗܿܕܐ
                    ܕܗܿܫܐ ܗܿܘܝܐ ܨܝܕܝܟܝ ܡܼܢ ܒܒܠ̈ܝܐ ܠܗ݀ܘ ܙܒܢܼܐ ܕܐܬܼܘ ܥܠܝܟܝ ܐܬܘܼܪ̈ܝܐ ܘܠܐ ܐܬܡܼܨܝܼܘ
                    ܕܢܩܘܼܡܘܢܼ ܥܠ ܒܬܝܟ̈ܝ ܘܢܣܼܒܘܢܼ ܥܘܼܬܪܟܝ ܘܢܪܡܘܼܢܟܝ ܒܡܦܘܼܠܬܐ ܕܨܥܪܐ ܐܝܟ ܕܥܒܼܕܘ
                    ܠܡܕܝܼ̈ܢܬܐ ܐܚܪ̈ܢܝܬܐ. ܬܛܼܥܐ ܨܘܿܪ ܫܒܥܝܼܢ ܗ̄ ܐܝܟ ܟܡܐ ܕܐܝܼܬ ܠܗܿ ܠܒܿܒܝܠ ܕܬܩܘܼܐ
                    ܒܡܠܟܘܼܬܐ. ܘܡܼܢ ܒ݀ܬܪ ܫܒܥܝܼܢ ܗ̄ ܚܪܒܐ ܒܿܒܝܠ ܘܩܿܐܡ ܟܘܼܪܫ. ܢܙܡܼܘܢܼ ܠܨܘܿܪ ܗ̄ ܦܘܼܢܝܐ.
                    ܕܙܢܝܼܬܐ ܗ̄ ܐܝܟ ܙܢܝܼܬܐ ܡܟܝܼܠ ܡܚܿܬܚܬܐ ܠܟܿܠ ܠܘܿܬ ܬܐܓܘܼܪܬܗܿ. ܣܟܝ ܟܢܪܐ ܗ̄ ܗܿܠܝܢ
                    ܐܡܿܪܝܼܢ ܠܘܿܬܗܿ ܟܿܠ ܥܡܡ̈ܝܼܢ ܕܐܝܟ ܡܿܢ ܕܐܬܛܥܝܬ݀ ܒܫܼܒܝܐ ܢܘܓܪܗ ܕܙܒܼܢܐ. ܗܿܫܐ ܕܦܢܼܝܬܝ
                    ܐܬܟܼܪܟܝ ܐܝܟ ܥܝܿܕܟܝ ܘܟܢܼܫܝ ܠܟܝ ܥܘܼܬܪܐ ܡܼܢ ܝܡܐ ܘܡܼܢ ܝܒܼܫܐ. ܘܐܝܟ ܙܢܝܼܬܐ ܕܒܝܕ ܨܒܬܼܗܿ
                    ܘܙܡܪܗܿ ܡܚܿܬܚܬܐ ܠܟܿܠ ܨܝܕܝܗܿ ܗܿܟܢܐ ܚܬܼܚܬܝ ܐܦ ܐܢܬܝ ܠܥܡ̈ܡܼܐ ܕܢܐܼܬܘܢܼ ܐܝܟ ܥܝܿܕܗܘܢܿ
                    ܘܢܬܬܓܪܘܢܼ ܥܡܟܝ. ܘܢܗܼܘܐ ܡܼܢ ܒ݀ܬܪ ܠܐ ܐܓܝܼܪ̈ܬܗܿ ܗ̄ ܠܟܗܝܼܢܘܼܬܗܿ. ܕܡܼܢ ܗܿܕܐ
                    ܢܬܼܬܙܝܼܥܘܢܼ ܥܡ̈ܡܼܐ ܕܢܬܬܓܠܘܢܼ ܒܗܿ. ܐܓܝܼܪ̈ܬܗܿ ܬܢܢ ܠܬܐܓܘܪܬܗܿ ܩܿܪܐ. ܘܬܪܢܐ ܒܟܿܠܗܝܢ ܗ̄
                    ܘܬܦܼܠܘܿܚܝ ܘܬܬܓܼܪܝ ܥܡ ܟܿܠܗܘܢܿ ܡܠ̈ܟܐ ܘܥܡܼ̈ܡܐ ܕܬܚܘܼܬܝܗܿ. ܘܬܗܼܘܐ ܬܐܓܘܪܬܗܿ ܗ̄ ܡܐ ܠܡ
                    ܕܦܢܿܝܐ ܦܿܪܫܐ ܘܡܿܘܒܠܐ ܠܗܝܟܠܐ ܕܒܐܘܿܪܫܠܡ ܩܘܼܪ̈ܒܢܐ ܡܼܢ ܦܘܼܠܚܢܝܗܿ ܡܛ݀ܠ ܕܝ݀ܠܦܐ. ܕܡܛ݀ܠ
                    ܥܡܐ ܦܢܼܘ ܐܦ ܥܡܡܼ̈ܐ. ܐܠܐ ܠܕܥ݀ܡܪܝܼܢ ܩܕܡܘܗܝ ܗ̄ ܥܠ ܟܗ̈ܢܐ ܐܡܿܪ ܕܐܟܿܠܝܼܢ ܛܒ̈ܬܗܿ ܕܨܘܿܪ
                    ܡܼܢ ܣܿܓܝܐܘܼܬ ܢܚ̈ܬܐ ܪ̈ܝܼܫܝܐ ܕܡܕܫܕܪܝܼܢ ܠܗܝܟܠܐ. ܥܿܬܩܝܼܢ ܡܢܼܗܘܢܿ ܐܟܡܿܢ ܕܢܣܼܬܢܩܘܿܢ ܥܠ
                    ܚܼܕ̈ܬܐ. ܐܚܪ̈ܢܐ ܐܡܿܪܝܼܢ ܕܠܘ ܥܠ ܨܘܼܪ̈ܝܐ ܐܡܝܼܪܐ ܗܿܕܐ. ܐܠܐ ܥܠ ܗ݀ܝ ܕܗܼܘܬ ܒܕܒܝܬ ܓܘܿܓ
                    ܡܬܢܼܒܐ. ܕܟܕ ܟܢܼܫ ܥܘܼܬܪܐ ܕܨܘܿܪ ܘܕܐܚܪ̈ܢܐ ܘܢܦܼܠܘ ܒܚܪܒܐ ܒܐܘܿܒܫܠܡ ܒܥ݀ܠܡܐ ܕܟܢܼܫܘ ܐܥܠܼܘ
                    ܠܒܝܬܗ ܕܐܠܗܐ܀ ܨܚܚܐ ܕܟܕ̄ ܗܿܐ ܡܪܝܐ ܡܚܒܿܠ ܠܐܪܥܐ ܗ̄ ܥܠ ܫܒܼܝܐ ܕܥܣܼܪܐ ܫܒܼ̈ܛܐ. ܡܬܼܬܪܥܐ
                    ܡܼܢ ܐܬܘܼܪ̈ܝܐ ܘܡܬܼܚܒܠܝܼܢ ܥܡܘܪ̈ܝܗܿ ܒܣܝܦܐ. ܘܢܗܼܘܐ ܟܗܿܢܐ ܗ̄ ܒܙܼܒܢ ܚܘܼܪܒܗܿ ܠܐ ܐܬܦܼܪܫ
                    ܟܗ̈ܢܐ ܒܐܝܼܩܪܐ ܡܼܢ ܫܚܝܼܡܐ ܐܘܿ ܥܒܕܐ ܡܼܢ ܡܪܗ ܒܛܟܼܣܐ ܡܼܢ ܫܓܝܼܫܘܼܬܐ ܣܿܓܝܐܬܐ. ܐܠܐ
                    ܪܘܡܗܿ ܗ̄ ܪܘܡܐ ܩܿܪܐ ܠܟܗܝܼܢܘܼܬܐ ܕܦܐܪ̈ܐ ܕܐܬܓܙܝܼܘ ܡܼܢ ܥܘܠܐ ܕܥܡܘܪ̈ܝܗܿ. ܬܘܼܒ ܪܘܡܐ ܩܿܪܐ
                    ܠܥܬܝܼܪ̈ܐ ܘܡܥ̈ܬܐ ܕܒܟܼܘ ܘܠܐܝܼܘ ܘܠܐ ܐܬܼܥܕܪܘ ܡܼܢ ܪܘܡܗܘܢܿ܆ ܡܕ̈ܢܐ ܗ̄ ܒ̈ܬܐ ܕܒܗܘܢܿ
                    ܡܬܼܢܛܪ ܚܡܪܐ ܕܡܬܼܬܚܕܝܢ ܟܐܡܬ݀ ܬܪ̈ܥܝܗܘܢܿ. ܡܛ݀ܠ ܕܠܝܬ ܚܡܪܐ ܕܡܬܼܪܡܐ ܒܗܘܿܢ ܐܘܿ
                    ܡܬܬܼܚܕܝܼܢ ܡܼܢ ܒܥܕܠܒ̈ܒܐ. ܒܓܘܗܿ ܕܐܪܥܐ ܗ̄ ܕܒܗ݀ܕܐ ܐܪܥܐ ܕܥܣܼܪܐ ܫܒ̈ܛܐ ܕܝܿܬܒܐ ܒܡܨܥܬ݀
                    ܥܡ̈ܡܐ </p>
            </div>
            <div type="text">
                <p xml:lang="syr"> ܗܿܢܘܿܢ ܕܦܝܿܫܝܼܢ ܒܓܘܗܿ ܐܝܟ ܚܠܼܛܐ ܕܙܝܬܐ ܢܗܼܘܘܢܿ. ܘܐܝܟ ܒܘܼܥܪܐ ܡܐ
                    ܕܓܡܼܪ ܩܛ݀ܦܐ ܕܡܫܼܬܚܪܝܼܢ ܡܢܼܗܘܿܢ ܕܠ̈ܝܼܠܐ. ܗܼܢܘܿܢ ܢܪܝܼܡܘܢܼ ܗ̄ ܕܠ̈ܝܼܠܐ ܕܦܫܼܘ
                    ܢܪܝܼܡܘܢܼ ܩܿܠܗܘܿܢ ܒܬܘܕܝܼܬܐ ܘܢܫܼܒܚܘܢܼ ܠܐܠܗܐ ܕܐܬܓܼܐܝܼ ܥܠ ܐܬܘܼܪ̈ܝܐ. ܘܢܗܠܼܘܢܿ ܡܼܢ ܝܡܐ
                    ܗ̄ ܐܦ ܗܿܢܘܢ ܕܥ݀ܡܪܝܼܢ ܒܓܙܪ̈ܬܐ ܕܝܡܐ. ܡܐ ܕܫܡܥܼܘ ܛܒܼܐ ܕܐܒܕܢܗ ܕܐܬܘܼܪܝܐ ܨܝܕܝܗܘܢܿ.
                    ܡܫܿܒܚܝܼܢ ܠܐܠܗܐ ܥܠ ܐܦܝ̈ ܐܒܕܢܗ ܟܕ ܒܝܕ ܨܗܠܐ ܡܼܢ ܥܝܿܕܐ ܕܪ̈ܟܫܐ ܥܠ ܩ݀ܠܐ ܪܡܐ ܡܿܘܕܥ.
                    ܘܒܓܙܪ̈ܬܐ ܕܝܡܐ ܗ̄ ܘܐܦ ܗܿܠܝܢ ܝܬܒ̈ܝ ܓܙܪ̈ܬܐ ܢܫܼܒܚܘܢ ܠܡܪܝܐ. ܡܼܢ ܟܢܦܼ̈ܝܗܿ ܕܐܪܥܐ
                    ܙܡܝܼܪܬܐ ܗ̄ ܕܐܬܘܿܪ. ܐܝܿܟܢ ܕܫܒܝܼܢܢ ܫܡܼܥܢܢ ܙܡܝܼܪܬܐ ܕܩܘܼܠܣܗ ܕܚܙܩܝܐ ܘܕܥܡܗ ܚܝܠܐ
                    ܕܙܕܝܼ̈ܩܐ ܗ̄ ܚܝܠܐ ܐܠܗܿܝܐ ܗ݀ܘ ܕܗ݀ܠܝܢ ܣܥܼܪ ܠܘܿܬ ܚܙܩܝܐ ܙܕܝܼܩܐ. ܐܪܙ ܠܝܼ ܗ̄ ܟܿܣܐܼ ܗܘܐ
                    ܠܡ ܗܿܢܐ ܣܘܼܥܪܢܐ ܕܐܣܬܼܥܪ ܨܝܕ ܚܙܩܝܐ ܐܝܟ ܫܪܟܐ ܕܣܘܼܥܪ̈ܢܐ ܐܠܗ̈ܝܐ. ܒܐܪܙܐ ܓܝܪ ܢܛܝܼܪ
                    ܗܼܘܐ ܠܘܿܬ ܥܡܐ ܘܐܬܓܼܠܝܼ ܒܙܒܢܼܗ. ܕܡܿܥܕܪ ܐܢܼܐ ܠܗܿܠܝܢ ܕܝܼܠܗ ܐܝܟ ܗ݀ܝ ܕܐ݀ܓܢ ܥܠ ܩܪܝܼܬܐ
                    ܗܿܕܐ. ܐܘܝܼ ܠܝܼ ܥܿܘ̈ܠܐ ܗ̄ ܘܟܕ ܝܗܿܒ ܘ݀ܝܐ ܠܢܦܼܫܗ ܡܼܢ ܦܪܨܘܼܦܐ ܕܥܣܼܪܐ ܫܼܒ̈ܛܐ
                    ܕܐܫܼܬܒܝܼܘ ܠܐܬܘܿܪ ܕܟܕ ܫܡܼܥܘ ܠܬܡܝܼܗ̈ܬܐ ܕܨܝܕ ܒܢ̈ܝ ܝܼܗܘܼܕܐ ܐܣܬܼܥܪ̈ܝ ܐܡܼܪܘ. ܐܘܝܼ ܠܝܼ
                    ܥܘ̈ܠܐ ܗ̄ ܕܘ݀ܝ ܠܢ ܕܡܛ݀ܠ ܥܿܘ̈ܠܐ ܕܐܥܠܼܝܢ ܘܐܥܼܫܠܢ ܒܕܚܼܠܬ݀ ܐܠܗܐ ܓܠܝܼܙܝܼܢܢ ܡܼܢ ܒܘܼܣܡܐ
                    ܕܐܝܼܬ ܠܐܚ̈ܝܢ ܒܐܘܿܪܫܠܝܡ ܒܗ݀ܢܐ ܙܒܢܼܐ. ܕܚܠܼܬܐ ܘܓܘܼܡܨܐ ܗ̄ ܦܢܼܐ ܬܘܼܒ ܕܢܐܡܪ. ܥܠ ܡܣܡ
                    ܒܪ̈ܝܼܫܐ ܬܠܬܐ ܕܡܕܪܒܝܼܢ ܠܥܣܪܐ ܫܒܼ̈ܛܐ. ܕܚܠܼܬܐ ܕܡܼܢ ܒܥܠܕܒ̈ܒܐ. ܘܓܘܼܡܨܐ ܗ̄ ܥܡܝܼܩܐ
                    ܕܒܝܼܫ̈ܬܐ. ܕܠܝܬ ܠܡܫܼܬܘܙܒܘܼ ܡܢܼܗ ܐܟܙܼܢܐ ܕܦܚܐ ܕܒܐܝܼܕ̈ܝ ܐܚܪ̈ܢܐ ܡܫܼܬܘܙܒ ܐܢܫ ܡܢܼܗ܇
                    ܡܛ݀ܠ ܕܡܣܘ̈ܟܐ ܐܘܟܝܼܬ ܡܫܪܝܼܬܐ ܕܐܬܘܼܪ̈ܝܐ ܐܝܟ ܓ̈ܠܠܝ ܝܡܐ ܘܐܝܟ ܢܣ̈ܟܐ ܕܫܡܿܝܐ ܠܐܪܥܐ
                    ܐܛܝܼܦܬ݀ ܘܙܥܬ݀ ܐܪܥܗܘܿܢ ܡܢܼܗܘܿܢ. ܢܦܼܩܘܿܕ ܡܪܝܐ ܥܠ ܚ̈ܝܠܐ ܕܪܘܡܐ ܗ̄ ܫܪܝܼ ܕܢܐܼܡܪ ܥܠ
                    ܐܬܘܼܪܝܐ. ܚܝܠܐ ܕܪܘܡܐ. ܐܬܘܪܝܐ ܘܪܘܪ̈ܒܢܘܗܝ ܫܒܗܪ̈ܢܐ ܕܡܛܜܠ ܪܡܘܼܬܗܘܢܿ ܡܬܼܪܕܝܢ܆
                    ܘܢܟܢܼܫܘܢܼ ܟܢܘܼܫܝܐ ܗ̄ ܘܗܿܠܝܢ ܣܿܒܠܝܼܢ ܐܬܘܼܪ̈ܝܐ ܥܠ ܕܐܬܟܢܼܫܘ ܟܢܘܼ̈ܫܝܐ ܥܠ ܐܣܝܼܪ ܓܘܼܒܐ
                    ܗ̄ ܐܬܚܫܼܒܘ ܥܠ ܚܙܩܝܐ ܕܐܣܝܼܪ ܐܝܟ ܕܒܓܘܼܒܐ ܕܐܝܿܢܐ ܨܥܪܐ ܢܥܒܼܕܘܢܼ ܠܗ ܡܐ ܕܟܒܼܫܘ ܡܕܝܼܢܬܐ
                    ܘܢܚܼܦܪ ܣܗܪܐ ܗ̄ ܘܠܒܗܼܬܬܐ ܘܠܚܦܪܐ ܐܬ݀ܐ ܐܬܘܼܪܝܐ܀ ܨܚܚܐ ܕܟܗ̄ ܡܪܝܐ ܐܠܗܐ ܐܢܬ ܗܿܢܘ ܡ̈ܠܐ
                    ܕܬܘܕܝܼܬܐ ܬܢܿܐ ܡܼܢ ܦܪܨܘܼܦ ܚܙܩܝܐ ܘܥܡܐ. ܕܥܒܼܕ ܬܕܡܘܼܪܬܐ ܗ̄ ܬܕܡܘܼܪܬܐ ܪܒܼܬܐ ܥܒܼܕܬ ܠܘܿܬ
                    ܒܝ̈ܬܝܟ ܒܐܒܕܢ ܐܬܘܿܪܝܐ. ܡܼܢ ܪܘܼܚܩܐ ܗ̄ ܗ݀ܘ ܕܡܐ ܕܡܼܢ ܪܘܼܚܩܐ ܘܡܼܢ ܪܘܡܐ ܕܝܘܡ̈ܬܐ ܒܝܕ
                    ܢܒ̈ܝܐ ܐܡܼܪܬ ܥܠܘܗܝ ܐܝܟ ܕܒܐܡܝܼܢ ܐܘܟܝܼܬ ܫܪܪܐ ܥܒܼܕܬܝܗܝܢ. ܗܿܫܐ ܒܗܿܠܝܢ ܕܣܼܥܪܬ ܗܿܠܝܢ.
                    ܡܛ݀ܠ ܕܥܒܼܕܬ ܗ̄ ܐܝܟ ܬܠܠܐ ܥܒܼܕܬܗܿ ܠܢܝܼܢܘܐ ܕܐܬܘܼܪ̈ܝܐ ܘܐܦܠܼܬܗܿ ܡܼܢ ܐܝܼܩܪܗܿ. ܣܣܐ ܗ̄
                    ܐܝܿܟܢܐ ܕܢܘܣܐ ܐܘܟܝܼܬ ܗܝܟܠܐ ܠܫܐܕ̈ܐ ܐܘܿ </p>
            </div>
            <div type="text">
                <p xml:lang="syr"> ܠܦܬܟܪ̈ܐ ܕܠܗܘܢܿ ܩ݀ܪܐ ܢܘܼܟܪ̈ܝܐ. ܠܥ݀ܠܡ ܬܘܼܒ ܡܢܼܗܿ ܠܐ ܢܬܒܼܢܐ. ܡܛ݀ܠ
                    ܕܪܘܼܚܐ ܗ̄ ܪܘܼܚܐ ܕܙܪܝܼܒܬܐ ܗ̄ ܪܘܼܚܐ ܠܚܐܼܦܗ ܕܐܬܘܼܪܝܐ ܡܫܿܡܗ ܘܐܣܼܬܐ ܘܛܠܠܐ ܠܥܘܼܕܪܢܗ
                    ܕܐܠܗܐ. ܐܝܟ ܙܪܝܼܒܬܐ ܠܡ ܕܢ݀ܩܫܐ ܒܐܼܣܬܐ ܟܕ ܒܡܕܡ ܠܐ ܡܢܝܐ ܠܗ݀ܘ ܕܠܓܘ ܡܼܢ ܐܣܼܬܐ ܗ݀ܟܢܐ ܐܦ
                    ܚܐܼܦܗ ܕܐܬܘܼܪܝܐ ܠܐ ܐܟܝܼ ܠܢ ܒܡܕܡ ܡܛ݀ܠ ܕܥܘܼܕܪܢܟ ܩܼܡ ܒܐܦ̈ܝܼܢ ܐܝܟ ܐܣܼܬܐ. ܒܟܿܠܗܘܢܿ
                    ܥܡ̈ܡܼܐ ܒܛܘܼܪܐ ܗ̄ ܥܠ ܕܒܝܬ ܓܘܿܓ ܪܡܿܙ. ܐܝܟ ܓܝܪ ܕܚܪܼܒ ܡܪܝܐ ܠܐܬܘܼܪܝܐ ܒܛܘܼܪܐ ܗܿܢܐ
                    ܗ݀ܟܢܐ ܥܬܝܼܕ ܡܪܝܐ ܕܢܼܘܒܕ ܠܕܒܝܬ ܓܘܿܓ ܟܕ ܡܿܫܩܐ ܠܗܘܿܢ ܪܘܓܙܐ ܘܡܿܪܘܐ ܠܗܘܿܢ ܡܣܡ ܒܪܝܼܫܐ.
                    ܫܡܿܝܢܐ ܩܪܝܗܼܝ ܐܝܿܟܢܐ ܕܢܦܝܼܣ ܥܠ ܪܒܘܼܬ ܫܦܼܠܗܘܿܢ ܐܟܙܼܢܐ ܕܐܝܿܢܐ ܕܐܟܿܠ ܫܘܼܡܢܐ ܘܫܿܬܐ
                    ܚܡܪܐ ܬܛܝܼܪܐ ܠܐ ܐܚܿܕ ܠܗܘܿܢ ܐܠܐ ܡܬܝܼܒ ܠܟܿܠ ܡܐ ܕܐܟܼܠ ܗܿܟܢܐ ܡܬܨܛܕܪܝܼܢ ܡܼܢ ܪܘܓܙܐ
                    ܕܐܠܗܐ. ܘܠܥܘܼܬܪܐ ܕܟܢܫܼܘ ܫ݀ܒܩܝܼܢ ܠܥܡܐ. ܘܢܟܣܼܬܐ ܕܐܬܢܟܼܣܬ݀ ܗ̄ ܥܠ ܐܦ̈ܝ ܥܡܡ̈ܐ ܐܝܿܠܝܢ
                    ܕܫܒܼܐ ܘܩܛܼܠ ܢܬܒܼܠܥ ܒܛܘܼܪܐ ܗܿܢܐ. ܘܢܬܒܼܠܥ ܡܿܘܬܐ ܗ̄ ܡܿܘܬܐ ܠܐܬܘܼܪܝܐ ܩܿܪܐ. ܒܗ݀ܝ ܕܐܝܟ
                    ܡܿܘܬܐ ܠܟܿܠ ܒܿܠܥ ܗܼܘܐ ܐܬܒܼܠܥ ܕܝܢ ܘܐܙܕܟܝܼ ܡܼܢ ܡܣܡ ܒܪܝܼܫܐ ܕܐܠܗܐ ܠܥ݀ܠܡܝܼܢ. ܐܚܪ̈ܢܐ ܥܠ
                    ܒܒܠ̈ܝܐ ܢܣܿܒܝܼܢ ܠܗܿܠܝܢ. ܘܢܬܬܕܝܼܫ ܡܘܼܐܒ ܗ̄ ܡܡܿܠܠ ܥܠ ܡܘܼ̈ܐܒܝܐ. ܐܝܟ ܕܡܬܼܬܕܝܼܫ ܗ̄
                    ܒܙܒܼܢܐ ܕܦܘܼܢܝܐ ܡܬܼܥܫܢ ܝܼܣܪܐܝܠ ܥܠ ܡܘܼܐܒ̈ܝܐ ܘܚܿܪܒ ܠܗܘܿܢ ܐܟܙܼܢܐ ܕܡܬܼܬܕ̈ܝܼܫܢ ܫܒܼ̈ܠܐ
                    ܘܡܬܦܼ̈ܣܩܢ ܬܚܝܬ ܓܪܓܪܐ. ܘܢܡܼܠܟ ܥܘܼܫܢܗ ܗ̄ ܕܗܿܟܢ ܡܬܼܡܟܟ ܚܝܠܗ ܕܡܘܼܐܒ ܒܕܡܘܼܬ ܐܝܿܢܐ ܕܡܐ
                    ܕܣܿܚܐ ܒܝܡܐ ܘܦܫܿܛ ܐܝܼܕ̈ܘܗܝ ܠܩܕܡܘܗܝ ܕܢܥܼܒܪ ܡܼܢ ܢܣܝܘܼܢܐ ܘܡܼܙܕܟܐ ܡܼܢ ܥܘܼܡܩܐ ܘܡܬܼܛܒܥ.
                    ܫܘܼܘܛܐ ܗ̄ ܦܫܿܛܐ ܕܐܝܼܕ̈ܝܐ܆ ܨܚܚܐ ܕܟܘ̄ ܬܙܕܡܪܝ ܙܡܝܼܪܬܐ ܗ̄ ܒܝܘܡܐ ܕܡܙܕܟܝܢ ܡܘܼܐܒ̈ܝܐ.
                    ܥܡܐ ܡܙܡܿܪ ܬܫܒܚ ܬܫܒܼܚ̈ܬܐ ܒܐܪܥܗ ܠܐܠܗܐ. ܣܡܼܘ ܫܘܼܪܐ ܗ̄ ܕܗܿܟܢܐ ܠܡ ܡܚܣܢܐ ܐܘܿܪܫܠܡ
                    ܒܥܘܼܫܢܐ ܕܐܠܗܐ ܐܝܟ ܡܕܝܼܢܬܐ ܕܡܚܣܢܐ ܒܫܘܼܪܐ ܘܒܪ ܫܘܼܪ̈ܐ ܗ̄ ܫܘܼܪܐ ܥܠ ܫܘܼܪܐ. ܡܪܝܐ ܣܟܝܼܢ
                    ܗ̄ ܡܼܢ ܦܪܨܘܼܦ ܡܝܬܪ̈ܐ ܕܒܫܼܒܝܐ ܐܡܝܼܪܐ ܕܚܿܝܪܝܼܢ ܗܼܘܘ ܐܝܟ ܫܘܼܘܕܝܐ ܕܢܒ̈ܝܐ ܕܢܕܘܢܼ
                    ܠܒܒܝܠ ܘܢܦܼܢܐ ܐܢܘܿܢ ܠܫܡܼܟ ܘܠܕܘܼܟܪܢܟ ܗ̄ ܐܦ ܟܕ ܐܝܿܬܝܢ ܒܥܩ̈ܬܐ ܐܬܥܗܼܕܢܢ ܩܪܝܼܬܐ ܕܫܡܟ
                    ܘܥܠܗ݀ܝ ܪܐܓܝܼܢܢ ܠܦܘܼܢܝܐ. ܢܦܫܝ ܐܬܐܘܒܬ݀ ܘܣܘܚܼܬ݀ ܠܕܚܠܼܬܟ ܡܪܝܐ ܒܪܡܘܼܬܐ ܗ̄ ܩ݀ܪܐ ܪܡܘܼܬܐ
                    ܠܛܒܿܬܐ ܕܥܬܝܼܕܝܼܢ ܕܢܬܒܼܣܡܘܿܢ ܒܗܿ ܕܟܐܼܡܬ݀ ܠܐ ܢܚܼܙܘܢܿ ܐܢܝܢ ܒܒܠ̈ܝܐ ܘܠܐ ܢܬܼܒܣܡܘܢ
                    ܒܐܝܿܠܝܢ ܕܡܼܢ ܪܘܡܐ ܕܐܝܼܕ̈ܝܟ ܨܝܕܝܢ ܡܣܼܬܥܪ̈ܢ. ܡܝܼ̈ܬܐ ܗ̄ ܡܗܿܠ ܒܦܼܬܟܪ̈ܐ ܕܟܕ ܡܝܼ̈ܬܐ
                    ܐܢܘܢܿ ܐܦܿܠܐ ܡܚܝܢ. ܘܓܢܒܪ̈ܐ ܗ̄ ܚܝܠ̈ܬܢܐ ܕܐܙܠܼܢ ܘܐܬܓܘܼܣܢ ܒܗܘܿܢ ܐܬܥܼܕܪܘ܆ ܘܐܩܝܼܡܘ ܠܢ.
                    ܦܩܼܕܬ ܘܕܢܒܼܬ ܗ̄ ܕܐܚܼܬܬ ܐܢܘܿܢ ܒܥܣܪܐ ܡܼܢ ܐܝܼܩܪܗܘܿܢ. ܘܥܒܼܕܬ ܐܢܘܿܢ ܕܘܼܢܒܬܐ ܘܐܚܪ̈ܝܐ
                    ܕܟ݀ܠܢܫ. ܐܘܣܼܦܬ ܗ̄ ܐܘܣܼܦܬ ܓܝܪ ܡܪܕܘܼܬܐ ܥܠ ܥܡܐ ܕܒܒܠ̈ܝܐ. ܡܪܝܐ ܒܐܘܼܠܨܢܐ ܦܩܕܘܼܟ ܗ̄ ܥܡܐ
                    ܕܝܼܠܢ ܒܫܼܒܝܐ ܘܐܘܼܠܨܢܐ ܕܟܪܝܼܟ </p>
            </div>
            <div type="text">
                <p xml:lang="syr"> ܗܼܘܐ ܠܗ ܦܼܩܕܘܿܟ ܐܘܿܟܝܼܬ ܒܥܼܐܘܼܟ. ܘܒܚܒܘܼܫܝܐ ܗ̄ ܐܝܟ ܠܘܼܚܫܬܐ ܒܦܚܼܡܐ
                    ܕܪܥܡܐ ܗ݀ܟܢ ܡܪܕܘܼܬܟ ܠܦܘܼܬ ܚܛܗ̈ܝܢ. ܐܝܟ ܗܿܢܝܢ ܕܝܠ̈ܕܢ ܪ̈ܘܼܚܐ ܗ̄ ܐܟܙܼܢܐ ܕܗ݀ܠܝܢ ܕܝܠ̈ܕܢ
                    ܥܘܼ̈ܠܐ ܕܐܝܼܬ ܒܗܘܢܿ ܪܘܼܚܐ ܐ݀ܦܢ ܚܐܫ̈ܢ ܒܚܒܼ̈ܠܐ ܐܠܐ ܚܕ̈ܝܢ ܒܗ݀ܝ ܕܠܐ ܗܼܘܘ ܚܒܼܠ̈ܝܗܝܢ
                    ܣܪ̈ܝܼܩܐ ܗ݀ܟܢܐ ܐܦ ܚܢܢ ܐ݀ܦܢ ܚܿܐܫܝܼܢܢ ܗܿܫܐ ܒܫܒܼܝܐ ܐܠܐ ܚܿܕܝܢܢ ܒܦܘܼܪܩܢܐ ܕܥܿܒܕ ܐܢܬ ܠܢ
                    ܒܦܘܼܢܝܐ. ܕܠܐ ܢܿܐܒܕ ܒܐܪܥܐ ܗ̄ ܕܒܒܠ̈ܝܐ. ܘܠܐ ܢܦܼܠܘܢ ܗ̄ ܗ݀ܕܐ ܠܐ. ܝܬܝܼܪܬܐ ܗ݀ܝ. ܢܦܼܠܘܢܼ
                    ܠܡ ܒܒ̈ܠܝܐ ܘܠܗܘܢܿ ܩܿܪܐ ܥܡܘܿܪ̈ܐ ܕܬܒܝܠ ܡܛ݀ܠ ܫܘܼܠܛܢܗܘܢܿ ܕܥܠ ܬܒܝܠ. ܙܠ ܥܡܝ ܥܘܿܠ ܠܬܘܘܢܟ
                    ܗ̄ ܡܼܢ ܦܪܨܘܼܦ ܐܠܗܐ ܗ݀ܝ ܕܐܡܿܪ. ܟܬܪ ܠܡ ܟܕ ܡܣܿܝܒܪ ܐܢܬ ܡܪܕܘܼܬܗ ܕܫܼܒܝܐ ܟܕ ܐܝܟ
                    ܕܒܬܘܘ̈ܢܐ ܡܕܡ ܢ݀ܛܪ ܐܢܬ ܠܚܘܼܫ̈ܒܝܟ ܘܠܐ ܬܬܟܼܫܠ ܒܐܝܿܠܝܢ ܕܐܣܼܬܥܪ̈ܝ ܠܘܿܬܟ. ܥ݀ܒܪ ܪܘܓܙܝ
                    ܡܢܼܟ ܘܦ݀ܢܝܢ ܐܢܬܘܢܿ ܠܐܪܥܟܘܢܿ܀ ܨܚܚܐ ܕܟܙܙ̄ ܢܦܼܦܘܿܕ ܡܪܝܐ ܗ̄ ܡܬܢܼܒܐ ܥܠ ܡܨܪ̈ܝܐ ܕܐܦ
                    ܗܼܢܘܢܿ ܡܫܼܬܒܝܢ ܡܼܢ ܒܒܠ̈ܝܐ. ܥܠ ܠܘܝܬܢ ܗ̄ ܩ݀ܪܐ ܠܘܝܬܢ ܠܦܪܥܘܿܢ ܡܼܢ ܪܒܘܼܬ ܫܘܼܠܛܢܗ.
                    ܚܘܝܐ ܕܢܘܕܥ ܥܠ ܫܘܼܛܠܢܗ ܘܫܘܼܚܠܦܗ ܕܠܡܘܼܟܟܐ. ܘܚܪܡܢܐ ܥܠ ܣܢܐܼܬܐ ܕܩܿܢܐܼ ܗܼܘܐ ܠܘܼܬ ܥܡܐ.
                    ܘܥܩܠܩܠܐ܆ ܥܠ ܕܒܝܼܫ ܘܡܦܼܬܠ ܝܬܝܼܪ ܡܼܢ ܟ݀ܠܗܘܢܿ ܡܠ̈ܟܐ. ܘܬܢܝܼܢܐ ܕܒܝܡܐ. ܠܗ ܬܘܼܒ ܠܦܪܥܘܢܿ
                    ܩܿܪܐ ܕܪܟܝܼܒ ܗܼܘܐ ܬܢܝܼܢܐ ܒܓܘ ܡܨܪܝܢ. ܟܪܡܐ ܕܚܡܪܐ ܗ̄ ܟܪܡܐ ܩܿܪܐ ܠܫܪܟܢܐ ܕܥܡܐ ܕܦܼܫܘ ܡܼܢ
                    ܒܒܠ̈ܝܐ ܒܐܪܥܐ ܕܡܘܼܠܟܢܐ. ܗܿܠܝܢ ܕܒܿܬܪ ܩܛܠܼܗ ܕܓܕܠܝܐ ܥܪܩܼܘ ܠܡܬܼܓܘܣܘܼ ܒܦܪܥܘܢܿ. ܥܢܼܘ ܠܗ
                    ܗ̄ ܣܓܘ ܠܗ ܡܼܢ ܣܘܓܝܼܬܐ. ܡܥܢ̈ܝܢ ܣܓܝ̈ܐܬܐ ܠܦܪܥܘܢܿ ܕܟܕ ܒܥܼܐ ܕܠܟܪܡܐ ܕܐܝܼܬ̄ܘ ܥܡܐ ܢܩܛܘܿܦ
                    ܐܬܩܼܛܦ ܗܼܘ ܡܼܢ ܒܒܠ̈ܝܐ܀ ܢ݀ܛܪ ܐܢܬ ܠܗ ܗ̄ ܠܗܿܕܐ ܠܡܨܪܝܐ ܕܒܙܒܼܢܐ ܕܥܿܗܢ ܬܒܿܥ ܐܢܼܐ ܠܗ
                    ܚܠܦ ܕܨ݀ܒܐ ܕܢܫܼܥܒܕ ܠܥܡܝ. ܐܡܝܼܢܐܝܼܬ ܗ̄ ܘܐܡܝܼܢܐܝܼܬ ܡܫܿܩܐ ܐܢܼܐ ܠܗ ܘܡܨܕܕ ܐܢܼܐ ܒܩܪܒܐ
                    ܘܪܘܓܙܐ ܕܡܿܝܬܐ ܐܢܼܐ ܥܠܘܗܝ ܒܝܕ ܒܒܠ̈ܝܐ. ܘܐ݀ܦܩܘܿܕ ܗ̄ ܡܼܢ ܫܠܼܝܐ ܟܕ ܠܐ ܪܓܝܼܫ ܗܿܕܐ ܗܿܝ
                    ܕܒܠܼܠܝܐ. ܘܒܐܝܼܡܡܐ ܗ̄ ܓܠܝܐܝܼܬ ܢ݀ܛܪ ܐܢܼܐ ܠܗ ܠܬܒܼܥܬܐ. ܫܘܼܪܐ ܠܝܬ ܠܟܝ ܗ̄ ܠܚܡܫ
                    ܡܕܝܼ̈ܢܬܐ ܕܥܡܐ ܕܐܝܼܬ ܒܡܨܪܝܢ ܡܿܠܒܒ ܕܠܐ ܢܕܚܠܘܢܼ ܡܼܢ ܫܒܼܝܐ. ܐܚܪ̈ܢܐ ܐܡܿܪܝܼܢ. ܕܥܠ
                    ܟܢܘܼܫܬܐ ܕܡܨܪ̈ܝܐ. ܪܡܿܙ ܘܐܡܿܪ. ܕܐܝܿܟܘ ܫܘܼܪܐ ܕܬܟܝܼܠܐ ܗܼܘܝܬܝ ܥܠܘܗܝ ܕܠܐ ܥܕܪܟܝ. ܡܿܢ
                    ܕܝܢ ܝܗܼܒ ܒܟܝ ܝܥܪܐ ܗ̄ ܡܦܝܼܣ ܕܕܠܘܝ ܐܝܼܬ ܗܼܘܐ ܕܡܫܼܟܚ ܕܢܡܠܼܟܝ ܨܪܝܼܟܘܼܬܐ ܘܚܣܝܼܪܘܼ̄
                    ܒܝܕ ܝܥܪܐ ܘܟܘܼ̈ܒܐ ܥܠ ܚܪܒܐ ܓܡܝܼܪܐ ܪܡܿܙ܆ ܒܩܘܼܪܒܐ ܐ݀ܦܘܿܚ ܗ̄ ܩܠܝܼܠܐܝܼܬ ܡܿܘܚܕ ܐܢܼܐ ܒܗܿ
                    ܢܘܼܪܐ ܕܥܩ̈ܬܐ ܘܡܛܿܠܩ ܐܢܼܐ ܠܗ ܡܠܟܐ ܕܡܨܪܝܢ ܒܚܕܐ ܫܿܥܐ. ܐܘܿ ܢܐܼܚܘܿܕ ܒܥܘܼܫܢܝ ܗ̄ ܐܢܗܘܼ
                    ܠܡ ܕܦ݀ܐܫ ܡܼܢ ܬܪܥܝܼܬܗ ܒܝܼܫܬܐ ܘܡܬܓܘܣ ܒܝܼ ܐܝܟ ܕܒܚܝܠܬܢܐ. ܒܫܠܡܐ ܡܫܪܐ ܐܢܼܐ ܠܗ. ܥܦܼܦܗ
                    ܠܫܠܡܐ ܕܢܘܕܥ ܥܠ ܫܪܪܐ ܕܣܘܼܥܪܢܐ. ܐܝܿܠܝܢ ܕܡܼܢ ܗ̄ ܕܡܡܿܠܠ ܠܘܿܬ ܥܡܡܐ. ܥܩܪܗ </p>
            </div>
            <div type="text">
                <p xml:lang="syr"> ܕܝܥܩܘܿܒ ܗ̄ ܢܣܓܼܐ ܠܡ ܘܢܫܼܬܪܬܚ. ܐܝܟ ܡܚܘܼܬܐ ܕܡܚܼܝܗܝ ܗ̄ ܘܐܝܟ ܡܚܘܼܬܐ
                    ܕܡܚܼܐ ܦܪܥܘܿܢ ܠܥܡܐ ܡܚܼܝܗܝ ܐܦ ܐܠܗܐ. ܒܕܪܥܐ ܒܪܘܼܚܗ ܗ̄ ܕܐܬܚܼܫܒ ܠܡ ܒܪܥܝܿܢܐ ܩܫܝܐ ܥܠ
                    ܥܡܐ. ܗ݀ܘ ܕܒܙܒܼܢܐ ܕܩܪܒܐ ܪܬܚ ܥܠܝܗܘܢܿ. ܐܝܟ ܟܐܦ̈ܐ ܕܟܠܫܐ ܗ̄ ܡܐ ܠܡ ܕܐܫܼܬܘܝܼ ܥܡܐ
                    ܠܦܘܼܢܝܐ ܡܟܿܢܫܝܼܢ. ܠܟܐܦ̈ܐ ܕܡܕܒܚ̈ܐ ܕܦܬܟܪ̈ܐ ܘܡܬܿܒܪܝܼܢ. ܒܕܡܘܼܬ ܟܐܦ̈ܐ ܕܐܫܼܬܓܪ̈ܝ ܡܼܢ
                    ܢܘܼܪܐ ܘܗܼܘ̈ܝ ܟܠܫܼܐ. ܒܗܿܢܐ ܓܝܪ ܕܘܼܡܝܐ ܡܬܼܛܠܩܝܼܢ ܦܬܟܪ̈ܐ ܡܼܢ ܝܼܗܘܼܕ܆ ܩܪܝܼܬܐ ܥܫܝܼܢܬܐ
                    ܗ̄ ܠܐܘܿܪܫܠܡ ܩܿܪܐ ܩܪܝܼܬ ܕܚܪܒܐ ܡܼܢ ܛܒ̈ܬܗܿ ܡܼܢ ܐܢܛܝܘܟܘܿܣ ܒܙܒܢ ܡܩܒ̈ܝܐ. ܢܪܥܐ ܥܓܼܠܐ ܗ̄
                    ܥܠ ܐܢܛܝܘܿܟܝܘܿܣ ܐܦܝܼܦܐܢܘܿܣ ܐܡܿܪ ܕܐܝܟ ܬܘܪܐ ܠܥܡܝܼܪܐ ܗܿܟܢܐ ܪܥܐ ܗܼܘܐ ܘܡܓܿܡܪ ܛܒ̈ܬܗܿ.
                    ܒܝܒܫܐ ܕܚܨܕܐ ܗ̄ ܕܗܿܟܢ ܡܝܒܿܫ ܠܗܿ ܘܡܿܘܒܕ ܪܓܝܘܼܬܗܿ ܐܝܟ ܫܒܼܠܐ ܡܐ ܕܐܬܚܨܕܬ݀. ܢܬܬܼܒܪ̈ܢ
                    ܢܫ̈ܐ ܗ̄ ܡܕܝܼ̈ܢܬܐ ܕܡܫܼܬ̈ܡܥܢ ܠܗܿ ܡܬܼܬܒܪ̈ܢ ܥܡܗܿ ܒܗ݀ܘ ܙܒܢܼܐ. ܡܼܢ ܫܒܠܼܬܐ ܕܢܗܪܐ ܗ̄
                    ܦܪܬ. ܘܥܕܡܐ ܠܢܗܪܐ. ܗ̄ ܥܠ ܐܢܛܝܘܟܘܿܣ ܕܥܼܠ ܠܡܨܪܝܢ ܘܒܼܙܗܿ. ܘܢܦܼܩ ܠܐܪܥܐ ܕܝܼ̈ܘܼܕܐ ܡܼܢ
                    ܪܕܝܐ ܕܦܪܬ ܕܠܗܿ ܩ݀ܪܐ ܫܒܼܠܬܐ ܡܬܡܼܬܚܐ ܚܪܒܗ ܥܕܡܐ ܠܬܚܘܼܡܐ ܕܡܨܪܝܢ ܘܡܫܼܬܦܥܐ ܥܕܡܐ
                    ܠܣܘܼܪܝܐ ܨܚܚܐ ܕܟܚ̄ ܘ݀ܠ ܠܟܠܝܠܐ ܓܐܝܐ ܗ̄ ܒ݀ܬܪ ܕܐܡܼܪ ܩܠܝܼܠ ܥܠ ܦܘܼܢܝܐ ܡܬܢܼܒܐ ܥܠ ܥܣܪܐ
                    ܫܒܼ̈ܛܐ ܕܩܼܪܘ ܠܐܪ̈ܡܝܐ ܠܥܘܼܕܪܢܗܘܢܿ ܥܠ ܕܒܝܬ ܝܼܗܘܼܕܐ. ܕܘ̈ܝܐ ܠܡ ܐܝܼܬܝܗܘܢܿ ܐܦܪ̈ܝܡܝܐ
                    ܗܿܢܘܿܢ ܕܒܕܡܘܼܬ ܟܠܝܼܠܐ ܡܦܿܪܓܐ ܣ݀ܒܪܝܼܢ ܕܐܝܼܝܗܘܢܿ ܡܛ݀ܠ ܣܿܓܝܐܘܼܬ ܚܝܠܗܘܿܢ ܕܡܪܘܐ ܐܢܼܐ
                    ܠܗܘܢܿ ܡܣܡ ܒܪܝܼܫܐ ܕܪܘܓܙܐ ܗ݀ܘ ܕܡܿܝܬܐ ܐܢܼܐ ܥܠܝܗܘܢܿ ܒܐܝܼܕܐ ܕܐܬܘܼܪ̈ܝܐ ܕܡܼܟܐ ܢܚܿܬ
                    ܠܨܥܪܐ ܟ݀ܠܗ ܫܘܼܒܚܗ ܒܗ݀ܝ ܕܡܬܼܒ̈ܙܙܢ ܡܼܢ ܐܬܘܪܐ ܟ݀ܠܗܝܢ ܩܘܼܪ̈ܝܐܐ ܫܡ̈ܝܼܢܬܐ ܕܐܦܪܝܡ܆
                    ܘܐܫܬܼܩܠ ܥܠ ܐܚܘܼܗܝ ܝܼܗܘܼܕܐ. ܘܐܝܟ ܟܠܝܼܠܐ ܕܐܬܓܼܕܠ ܡܼܢ ܬܪܝܢ ܬܩ̈ܐ ܐܬܓܼܕܠ ܐܦ ܗܼܘ ܥܡ
                    ܐܕܘܼܡ̈ܝܐ ܠܡܼܐܬܐ ܥܠ ܐܘܿܪܫܠܡ. ܐܚܪ̈ܢܐ ܥܠ ܡܨܪ̈ܝܐ ܢ݀ܣܒܝܼܢ ܠܗܿܠܝܢ. ܕ݀ܘܝܐ ܐܦܪܝܡ. ܝܘܢܝܐ܆
                    ܐܓܝܼܪܐ ܕܐܦܪܝܡ ܗ̄ ܘ݀ܝ ܠܟ ܠܡ ܡܨܪܝܐ ܕܣܒܪܐ ܐܢܬ ܠܐܦܪܝܡ ܒܙܒܼܢܐ ܕܥܕܪܬܝܗܝ ܥܠ ܕܒܝܬ
                    ܝܼܗܘܼܕܐ. ܐܝܟ ܟܠܝܼܠܐ ܓܐܝܐ. ܐܢܝܼܚ ܠܐܪܥܐ ܐܦܪܝܡ ܗ̄ ܡܢܝܼܚܐ ܠܗܿ ܠܐܪܥܐ ܟܐܡܬ݀ ܕܠܐ
                    ܡܬܦܼܠܚܐ ܘܠܐ ܡܙܕܪܥܐ ܘܐܝܟ ܕܒܪ̈ܓܠܐ ܗܿܟܢ ܡܬܼܬܕܝܼܫܐ ܒܝܕ ܫܠܡܢܥܣܪ. ܗ݀ܘ ܕܕܐ݀ܫ ܠܗܘܼܫܥ ܒܪ
                    ܐܠܐ ܡܠܟܗܘܿܢ. ܘܢܗܼܘܐ ܓܕܠܐ. ܩܕܡ ܩܝܛܐ ܗ̄ ܘܢܗܼ̈ܘܝܢ ܠܡ ܩܘܼܪ̈ܝܐ ܟܗܝܼ̈ܢܬܐ ܕܐܝܼܬ ܠܗ
                    ܒܪܝܼܫ ܚܝܠܐ ܕܫܡ̈ܝܢܐ. ܕܘܼܟܬܐ ܕܗܿܟܢ ܡܬܼܩܪܐ ܡܛ݀ܠ ܟܗܝܼܢܘܼܬܗܿ. ܗܿܠܝܢ ܕܐܝܼܬܝܗܝܢ ܗܼܘ̈ܝ
                    ܚܝܠܐ ܕܫܘܼܒܚܗ ܕܒܗܝܢ ܫܚܕ ܗܼܘܐ ܠܪܨܢ ܕܢܬܓܪܕܠ ܘܢܬܼܐܘܐ ܥܡܗ ܡܬܪܓܪܓܝܼܢ ܗܼܘܘ ܠܗܝܢ
                    ܒܥܠܕܒܒ̈ܐ. ܡܛ݀ ܟܗܝܼܢܘܼܬܗܝܢ. ܘܐܝܟ ܬܐܢ̈ܐ ܒܟܪ̈ܬܐܕܩܕܡܐܝܼܬ ܡܫܼܬ̈ܟܚܢ ܗܿܟܢ ܢܒܼܙܘܢܼ ܐܢܝܢ
                    ܒܥ̈ܠܕܒܒܐ ܩܕܡ ܟ݀ܠܗܝܢ ܩܘܼܪ̈ܝܐܐ. ܠܟܠܝܼܠܐ ܕܚܿܝܠܐ ܗ̄ ܒܗܿܠܝܢ ܥܠ ܦܘܼܢܝܐ ܕܒܝܬ ܝܗܘܼܕܐ
                    ܡܿܘܕܥ ܕܠܐ ܡܿܨܝܢ ܐܬܘܼܪ̈ܝܐ ܒܗ݀ܘ ܙܒܼܢܐ ܕܢܐܟܘܢ ܠܐܘܿܫܠܡ ܡܛ݀ܠ ܕܡܪܝܐ </p>
            </div>
            <div type="text">
                <p xml:lang="syr"> ܒܕܡܘܼܬ ܟܠܝܼܠܐ ܡܫܼܒܚܐ ܗܿܘܐ ܠܥܡܘܿܪ̈ܝܗܿ ܐܝܿܢܐ ܕܐܬܓܼܕܠ ܒܨܠܘܿܬܐ ܕܚܙܩܝܐ
                    ܡܫܼܟܚܐ. ܠܪ̈ܘܼܚܐ ܕܕܝܼܢܐ ܗ̄ ܦܝܿܫܝܼܢ ܗܿܠܝܢ ܕܠܐ ܢܟܝܿܢܐ ܡܼܢ ܐܠܘ̈ܨܐ ܕܒܝܬ ܝܼܗܘܼܕܐ ܠܦܘܼܬ
                    ܬܪܥܝܼܬ ܕܕܝܼܢܐ ܐܘܿܟܝܼܬ ܪܘܼܚܐ. ܘܡܐ ܕܗܿܘܐ ܩܪܒܐ ܥܠܝܗܘܿܢ ܕܠܐ ܚܠܐ ܐܢܫܝܐ ܡܼܢ ܬܪܥܝܼܬܐ
                    ܡܿܥܪܩܝܼܢ ܠܗܿ ܒܚܝܠܐ ܐܠܗܿܝܐ. ܠܕܚܣܝܼܠܝܼܢ ܡܼܢ ܚܠܒܐ ܗ̄ ܟܕ ܡܚܿܣܕ ܠܗܘܿܢ ܐܡܼܪ ܗܿܕܐ ܕܠܘ
                    ܡܼܢ ܫܒܘܼܬܗܘܿܢ ܘܙܥܘܼܘܼܬ ܪ̈ܓܫܝܗܘܿܢ ܠܐ ܫܿܡܥܝܼܢ ܠܐܝܿܠܝܢ ܕܡܬܼܐܡܪ̈ܢ. ܐܠܐ ܡܼܢ
                    ܒܝܼܫܘܼܬܗܘܿܢ. ܡܛ݀ܠ ܕܬܐܒܼܬܐ ܥܠ. ܘܩܠܝܼܠ ܠܬܡܿܢ ܗ̄ ܠܐܝܿܠܝܢ ܠܡ ܕܡܼܢ ܢܒ̈ܝܐ ܠܦܘܼܬ ܨܒܝܿܢܐ
                    ܐܠܗܿܝܐ ܡܬܼܐܡܪ̈ܢ ܠܗܘܿܢ ܐܝܟ ܫܒܼܪܐ ܠܡܼܕܥ ܠܐ ܨܿܒܝܢ. ܥܿܢܝܢܼ ܕܝܢ ܒܠܥܒܘܼܬܐ ܕܡܢܼܗܿ
                    ܕܢܬܝܟܘܿܢ ܘܢܛܝܠܘܿܢܼ ܒܝܬ ܦܬܟܪ̈ܐ. ܠܐ ܡܙܿܡܢܝܼܢ ܐܟܡܿܢ ܕܬܟܝܼܠܝܼܢ ܥܠ ܢܒ̈ܝܐ ܕܓܼ̈ܠܐ
                    ܕܡܬܟܠܝܼܢ ܠܗܘܿܢ ܥܠ ܫܝܢܐ. ܘܗܼܘܬ݀ ܠܗܘܿܢ ܡܠܬܼܗ. ܬܝܘܿܒܐ ܗ̄ ܕܡ ܕܝܪ ܡܼܢ ܡܟܼܣܢܘܼܬܐ
                    ܕܢܒ̈ܝܐ ܫܪܝܼܪ̈ܐ ܠܐ ܝܼܬܪܘ. ܐܠܐ ܚܠܦ ܕܢܢܝܼܚܘܢܼ ܠܡܛܪ̈ܦܐ ܕܡܼܢ ܦܬܟܪ̈ܝܗܘܢܿ ܐܟܼܠܘ ܗܿܢܘܢܿ
                    ܕܡܣ̈ܟܼܢܐ ܘܐܬܠܥܼܒܘ. ܘܡܢܼ ܣܘܓܐܐ ܕܪܘܝܘܼܬܗܘܢ ܒܟܿܠܕܘܼܟ ܐܫܼܕܘ ܬܐܒܼܬܐ. ܘܬܝܘܼܒܐ. ܫܡܼ݁ܘ
                    ܦܬܓܡܗ ܗ̄ ܡܟܿܣ ܠܗܿܢܘܿܢ ܕܚܿܣܡܝܼܢ ܒܚܙܩܝܐ. ܘܨܿܗܝܢܼ ܠܥܩܘܼܪܝܐ ܕܡܕܝܼܢܬܐ. ܡܡܝ̈ܩܢܐ ܗ̄
                    ܕܡܡܿܝܩܝܼܢ ܒܡ̈ܠܐ ܕܢܒ̈ܝܐ ܐܦ ܒܚܙܩܝܐ. ܕܬܟܝܼܠ ܥܠ ܐܠܗܐ. ܫܠ̈ܝܼܛܢܘܗܝ ܗ:̄ ܪܘܪ̈ܒܢܐ ܐܟܙܼܢܐ
                    ܕܫܒܼܢܐ ܘܪܒ ܫܩ̈ܐ. ܕܐܩܝܼܡܝܼܢ ܩܝܿܡ ܥܡ ܡܿܘܬܐ ܗ̄ ܐܬܘܼܪܝܐ ܥܼܒܕܢ ܚܙܼܘܐ ܗ̄ ܕܚܠܼܦ ܚܙܼܘܐ
                    ܕܢܒ̈ܝܐ ܘܩܝܿܡܐ ܕܥܡ ܐܠܗܐ ܩܼܛܪܬܘܢܼ ܐܪܙܐ ܥܡ ܐܬܘܼܪܝܐ. ܫܘܛܐ ܗ̄ ܫܘܛܐ ܓܪܘܼܦܝܐ ܐܝܼܬܘܗܝ.
                    ܐܬܘܼܪܝܐ ܟܕ ܢܥܼܒܪ ܒܝܼܗܘܼܕܐ ܠܐ ܢܐܬܼܐ ܥܠܝܢ܆ ܗܿܐ ܣܿܐܡ ܐܢܼܐ ܗ̄ ܡܩܝܼܡ ܐܢܼܐ ܓܒܪܐ ܗ̄
                    ܠܚܙܩܝܐ ܕܫܪܝܼܪ ܒܥܘܼܕܪܢܝ ܡܛ݀ܠ ܙܕܝܼܩܘܼܬܗ ܐܝܟ ܟܐܦܐ ܒܚܝܼܪܬܐ ܕܒܓܘܼܢܝܐ ܕܬܪ̈ܬܝܢ ܐܣ̈ܐ.
                    ܕܡܗ̈ܝ̄ܡ ܘܕܦܠ̈ܝܓܐ ܡܬܼܬܣܝܼܡܐ ܟܕ ܐܚܝܼܕ ܠܗܘܿܢ ܒܕܚܠܬ݀ ܐܠܗܐ. ܡܐ ܕܐܣܬܼܚܦ ܐܬܘܼܪܝܐ
                    ܘܐܬܓܼܠܝܼ ܥܘܼܕܪܢܐ ܐܠܗܿܝܐ ܠܥܝܼܢ ܟ݀ܠܢܫ. ܝܩܝܼܪܬܐ ܗ̄ ܫܒܝܼܚܬܐ. ܪܘܼܚܢܐܝܼܬ ܥܠ ܒܪܐ ܕܐܠܗܐ
                    ܫܠ̈ܡܢ ܕܐܣܼܪ ܠܥܡܐ ܘܠܥܡ̈ܡܼܐ ܒܗܝ̄ܡ ܕܒܗ. ܘܢܚܒܘܿܛ ܒܪܕܐ ܗ̄ ܢܓܪܦܘܢܼ ܗ̄ ܣܟܪܐ ܘܣܬܪܐ ܩ݀ܪܐ
                    ܠܐܬܘܼܪܝܐ ܠܦܘܼܬ ܡܣܼܒܪܢܘܼܬܐ ܕܦܠ̈ܝܓܐ ܕܒܝܼܗܘܼܕ ܕܥܠܘܗܝ ܕܟܐܡܬ݀ ܐܝܟ ܣܟܪܐ ܡܕܡ ܘܣܬܪܐ ܗܿܘܐ
                    ܠܗܘܿܢ ܒܙܒܼܢܐ ܕܡܬܒܥܝܐ. ܘܡܿܘܬܐ ܬܘܼܒ ܘܫܝܘܿܠ ܩܿܪܐ ܠܗ ܥܠ ܕܕܠܐ ܚܘܣܢ ܩ݀ܛܠ ܗܼܘܐ ܕܠܐ
                    ܣܒܼܥܘܼ ܡܐ ܠܡ ܕܐܝܟ ܒܪܕܐ ܐܬܿܐ ܪܘܓܙܐ ܥܠ ܐܬܘܼܪܝܐ ܘܓܿܪܦ ܠܗ ܒܡܿܡܘܼܠܐ ܕܡܣܡ ܒܪܝܼܫܐ.
                    ܡܬܼܒܛܠ ܡܟܝܼܠ ܩܝܿܡܐ ܕܣܡܼܘ ܥܡܗ ܟܕ ܚܙܼܐܘܘܗܝ ܘܡܠܼܠ ܥܡܼܗܘܿܢ ܘܠܗܿܕܐ ܩܿܪܐ ܚܪܡܘܢ. ܡܛ݀ܠ
                    ܕܒܨܿܦܪܐ ܗ̄ ܩܠܝܼܠܐܝܼܬ ܐܬܿܐ ܒܒܿܠܝܐ ܐܝܟ ܢܗܪܐ ܘܡܿܥܒܪ ܠܦܠ̈ܝܓܐ ܠܐܬܪܗ. ܘܒܐܘܼܠܨܢܐ ܕܚܫܘܼܟ
                    ܡܙܝܼܥ ܠܗܘܢܿ ܘܡܿܪܥܠ. ܕܡܿܝܐ ܕܥܠܗ݀ܝ ܕܒܝܘ̈ܡܝ ܡܢܫܐ ܗܘܬ݀ ܗܿܕܐ ܐܡܿܪ. ܡܛ݀ܠ ܕܟܪܝܼ ܡܿܐܢܐ
                    ܗ̄ ܐܝܟ ܡܿܐܢܐ ܕܩܪܝܼܒ ܠܡܬܓܕܕܘ ܗ݀ܟܢܐ ܐܦ ܥܠ ܗܿܠܝܢ ܩܪܒܼ ܙܒܢܼܐ ܕܫܼܒܝܐ. ܐܚܪ̈ܢܐ ܥܠ ܗܿܢܘܢ
                    ܦ̈ܠܝܼܓܐ ܕܒܝܘܡ̈ܝ ܚܙܩܝܐ ܐܬܐܼܡܪܬ܇ ܕܕ݀ܡܝܐ ܠܡ </p>
            </div>
            <div type="text">
                <p xml:lang="syr"> ܡܚܝܠܘܼܬܝ ܠܡܐܢܐ ܕܩܪܝܼܒ ܠܓܕܕܐ ܒܗ݀ܝ ܕܠܐ ܡܿܠܐܼ ܐܘܿ ܠܡܫܬܝܼܬܐ ܗ̄
                    ܠܫܬܝܼܬܐ ܕܟܪ̈ܝܢ ܡܢ̈ܝܗܿ ܘܩܢܿܛܐ ܘܡܬܼܡܚܠܐ ܘܠܐ ܡܣܿܝܒܪܐ ܙܩܘܼܪܐ ܡܼ ܡܚܝܠܘܼܬܗܿ. ܘܥܠܗ݀ܝ ܠܐ
                    ܦܫܝܼܩܐ. ܠܡܡܼܠܝܘܼ. ܗܿܟܢ ܐܦ ܚܢܢ ܟܕ ܚ݀ܝܪܝܼܢܢ ܒܚܝܠܐ ܪܒܐ ܕܐܬܘܼܪܝܐ ܕܐܬܼܐ ܥܠܝܢ ܠܐ
                    ܡܿܨܝܢܢܼ ܕܢ݀ܫܪ ܠܡܼ̈ܠܐ ܕܐܠܗܐܡܛ݀ܠ ܡܚܝܼܠܘܼܬܢ. ܬܘܼܒ ܡܛܜܠ ܕܓܡܼܪ ܫܬܝܐ ܗ̄ ܕܐܟܙܼܢܐ ܕܓܡܼܪ
                    ܫܬܼܝܗ ܘܕܠܝܼܠ ܙܩܘܼܪܗ ܐܿܠܨܐ ܗܿܝ ܕܢܬܓܼܙ ܘܢܬܟܼܢܫ ܠܚܕ ܓܒܐ. ܗܿܟܐ ܡܐ ܕܫܠܼܡ ܙܒܼܢܐ
                    ܕܢܛܝܼܪܘܼ̄ܗ ܕܥܡܐ ܡܫܬܼܩܠ ܘܡܫܼܬܒܐ. ܠܡܥܼܒܕ ܥܒܿ̈ܘܗܝ ܗ̄ ܐܝܿܠܝܢ ܕܥܿܒܕ ܐܠܗܐ ܢܘܼܟܪ̈ܝܼܝܼܢ
                    ܘܪܡܝܼܢ ܡܼܢ ܗܿܠܝܢ ܕܣܿܥܪܝܼܢ ܒܢܝ̈ܢܫܐ ܘܙܿܕܩ ܕܢܬܼܗܝܡܢ ܐ݀ܦܢ ܠܐ ܡܬܕܪܟ ܐܢܼܐ ܕܣܘܼܥܪܢܗ.
                    ܡܛ݀ܠ ܕܓܡܘܼܪܝܐ ܗ̄ ܕܩܠܝܼܠܐܝܼܬ ܘܒܩܘܼܪܒܐ ܡܿܩܠܐ ܠܗܝܢ ܘܠܘ ܠܪܘܼܚܩܐ. ܨܘܼܬܘ ܘܫܡܼܥܘ ܗ̄
                    ܡܚܿܦܛ ܠܗܘܿܢ ܕܢܫܼܡܥܘܢܼ ܡܠܦܢܘܼܬܗ. ܕܠܡܐ ܝܘܡܐ ܟ݀ܠܗ ܐܪܥܗ ܗ̄ ܒܝܕ ܬܚܘܝܼܬܐ ܗܿܕܐ ܡܟܿܣ
                    ܠܗܘܿܢ ܠܛܠ̈ܘܿܡܘܗܝ ܐܟܙܼܢܐ ܕܐܟܪܐ ܠܘ ܐܡܝܼܢܐܝܼܬ ܦ݀ܠܚ ܠܐܪܥܐ ܘܕ݀ܒܪ ܐܠܐ ܒܙܼܒܢ ܙܒܢ ܒܗܿ
                    ܒܕܡܘܼܬܐ ܐܦ ܐܢܿܐ ܠܘ ܐܡܝܼܢܐܝܼܬ ܙ݀ܕܩ ܠܝܼ ܕܐ݀ܠܦܟܘܢܿ ܒܗ݀ܝ ܕܦܐܪ̈ܐ ܕܥܡ̈ܠܝ ܡܠܦܢܘܼܬܝ ܠܐ
                    ܥܿܦܐ ܐܢܼܐ ܐܝܟ ܕܡܼܢ ܦܘܼܠܚܢܐ. ܠܝܬ ܚܣܝܼܪܘܼܬܐ. ܐܬܦܠܚܼܬܘܢܿ ܓܝܪ ܘܒܕܝܼܪ ܒܟܘܢܿ ܙܪܥܐ
                    ܕܡܥܝܼܩ̈ܢܝܬܐ ܐܦ ܕܡܚܕ̈ܝܢܝܬܐ ܐܠܐ ܦܐܪ̈ܐ ܕܕܚܠܬ݀ ܐܠܗܐ ܠܐ ܣܟ ܡܿܘܫܛܝܼܢ ܐܢܬܘܿܢ ܢܿܪܕܝܘܗܝ
                    ܒܕܝܼܢܐ ܗ̄ ܐܠܗܐ ܠܡ ܗܼܘ ܪܕܐ ܠܢ ܡܐ ܕܡܣܟܠܝܼܢܢ ܐܝܟ ܕܢ݀ܬܪܨ ܣܟܠ̈ܘܬܢ ܘܢ݀ܘܕܐ ܘܢܫܿܒܚ.
                    ܘܟܘܼܢ̈ܬܐ ܗ̄ ܟܘܼܢ̈ܬܐ ܐܝܟ ܚ̈ܛܐ ܐܢܝܨ ܘܕܩܝܼ̈ܡܢ ܡܢܼܗܝܢ ܘܓܠܝܼ̈ܠܢ. ܡܛ݀ܠ ܕܠܐ ܗܼܘܐ ܒܕܪܫܐ
                    ܗ̄ ܒ݀ܥܐ ܕܢܠܼܦ ܕܠܐ ܫܘܝܘܼ ܡܪܕܘܼܬܐ ܕܒܝܬ̈ܝܐ ܘܢܘܼܟܪ̈ܝܐ. ܕܐܟܙܼܢܐ ܠܡ ܕܫܒܒܘܼܢܐ ܒܚܘܼܛܪܐ
                    ܡܬܚܼܒܛ ܘܠܘ ܒܕܪܫܐ ܕܬܘܪ̈ܐ. ܘܟܡܘܼܢܐ ܒܙܩܼ̈ܬܐ ܘܠܘ ܒܓܪܓܪܐ ܗܿܟܢܐ ܐܦ ܠܢ ܠܒܝܬ̈ܝܐ ܐܝܼܬ
                    ܐܡܼܬܝ ܕܪܕܐ ܡܡܫܚܐܝܼܬ. ܡܛ݀ܠ ܡܚܝܼܠܘܼܬܢ. ܐܝܟ ܫܒܒܘܼܢܐ ܘܟܡܘܼܢܐ ܐܝܿܟܢܐ ܕܢ݀ܕܥ ܠܒܪܘܿܝܢ.
                    ܠܢܘܼܟܪ̈ܝܐ ܕܝܢ ܐܝܟ ܕܠܥܒܘܼܪܐ ܩܫܝܐܝܼܬ ܡܢܓܿܕ ܐܟܙܼܢܐ ܕܒܓܪܓܪܐ ܗܿܟܢܐ ܠܥܓ̈ܠܬܐ ܘܡܟܪܟܝܼܢ
                    ܠܗ ܬܘܪ̈ܐ. ܕܪܟܐ. ܟܪܘܼܟܝܐ ܕܬܘܪ̈ܐ ܕܠܐ ܓܪܓܪܐ. ܡܛ݀ܠ ܕܠܐ ܗܘܼܐ ܠܙܟܘܼ ܗ̄ ܠܘ ܠܡ ܚܢܢ
                    ܐܕܪܟܢܼܝܗܝ ܠܒܥܠܕܒܒܐ ܐܬܘܼܪܝܐ ܘܙܟܝܼܢܝܗܝ. ܒܙܢܼܐ ܐܚܪܢܐ. ܠܘ ܐܝܟ ܕܢ݀ܙܟܐ ܠܥܒܘܼܪܐ
                    ܐܕܪܟܼܢܝܗܝ ܒܝܕ ܦܪ̈ܣܬܐ. ܐܠܐ ܐܝܟ ܕܢ݀ܩܢܝܘܗܝ ܠܚܫܼܚܬܐ. ܗ݀ܟܢܐ ܐܦ ܐܠܗܐ ܠܘ ܐܝܟ ܕܠܐܒܕܢܢ
                    ܪܕܐ ܠܢ ܐܠܐ ܐܝܟ ܕܢܩܼܢܝܢ ܘܕܝܼܠܗ ܢܿܗܘܐ. ܕܘܼܡܪܐ ܕܬܪܥܝܼܬܐ ܐܘܪܒܼ ܬܪܒܝܼܬܐ ܗ̄ ܬܪܥܝܼܬܗ
                    ܕܐܠܗܐ ܕܥܠ ܥܡܗ ܠܟܿܠ ܐܬܡܼܗܬ݀ ܘܝܬܝܼܪ ܐܘܪܒܬ݀ ܘܪܒܝܬ݀ ܫܘܼܒܚܗ ܠܫܡܗ܀ ܨܚܚܐ ܕܟܛ̄ ܘ݀ܝ ܐܪܝܼܠ
                    ܗ̄ ܐܘܿܪܫܠܝܡ ܐܝܼܬܝܗܿ ܘܡܬܼܦܫܩܐ ܐܪܝܐ ܕܐܠܗܐ. ܐܚܪ̈ܢܐ ܐܡܿܪܝܼܢ ܕܐܪܝܼܠ ܦܪܝܼܬܐ ܗ݀ܝ
                    ܕܡܘܼܐܒ̈ܝܐ. ܘܒܢܼܗܿ ܐܢܫ ܕܡܬܼܩܪܐ ܐܪܝܼܠ܆ ܕܫܼܪܐ ܕܘܝܼܕ ܗ̄ ܫܪܗܿ ܐܘܿܟܝܼܬ ܐܚܪܼܒܗܿ. ܟܕ
                    ܡܿܫܚ ܒܚ̈ܒܠܐ ܠܥܡܘܿܪ̈ܝܗܿ. ܕܘܝܼܬܐ ܐܝܼܬܝܟܝ ܐܪܝܼܠ ܕܟܕ ܐܩܼܪܒ ܥܡܼܟܝ ܕܘܝܼܕ ܣܚܦܼܟܝ ܒܐܪܥܐ.
                    ܐܘܣܼܦ ܫܢܿܬܐ ܗ̄ ܐܦܿܢ ܠܡ ܥܠܠܬ̈ܐ </p>
            </div>
            <div type="text">
                <p xml:lang="syr"> ܣܓܝ̈ܐܬܐ ܚܡܠܼܬܝ ܘܡܘܣܦܬܝ ܣܿܓܝܼ ܐܝܟ ܕܠܫܢ̈ܝܐ ܡܕܡ ܠܐ ܬܬܼܥܕܪܝܼܢ ܡܢܼܗܝܢ
                    ܒܗ݀ܝ ܕܐܒ̈ܕܢ ܒܝܕ ܒܥܠܕܒ̈ܒܐ. ܥܕܥܐܕ̈ܐ ܢܬܥܼܒܪܘܢܼ ܗ̄ ܒܙܒܼܢܐ ܕܥܿܒܕܝܼܢ ܥܐܕ̈ܐ ܠܦܬܟܪ̈ܐ.
                    ܐܝܬܐ ܥܠܝܗܿ ܥܩܼܬܐ ܕܫܒܼܝܐ. ܒܙܢܼܐ ܐܚܪܢܐ. ܟܢܘܼܫܝܐ ܕܕ݀ܡܐ ܠܥܕܥܐܕܐ ܕܐܢܫ̈ܐ ܡܿܝܬܐ ܐܢܼܐ
                    ܥܠܝܗܿ ܘܡܥܝܼܩ ܐܢܼܐ ܠܗܿ. ܘܬܬܗܼܘܐ ܢܘܼܗܡܐ ܗ̄ ܢܗܿܡܐ ܡܼܢ ܚܫܗܿ ܘ݀ܐܠܝܐ ܡܼܢ ܥܩܬܗܿ. ܘܬܗܼܘܐ
                    ܐܝܟ ܐܪܝܼܠ ܗ̄ ܕܡܕܡ ܕܓܼܕܫ ܠܐܪܝܼܠ ܒܢܝܗܿ ܩܕܡܝܐ ܓܼܕܫ ܠܗܿ. ܘܐ݀ܫܪܐ ܐܝܟ ܐܣܦܝܼܪܐ ܗ̄
                    ܒܬܪܬܝܢ ܗܿܠܝܢ ܥܠ ܐܘܼܠܨܢܐ ܕܐܬܿܐ ܥܠܝܗܿ ܡܒܿܕܩ ܕܗܿܟܢ ܡܙܼܕܪܒܐ ܡܼܢ ܒܥܠܕܒ̈ܒܐ ܐܝܟ ܥܡܪܐ
                    ܕܐܠܝܼܨ ܠܓܘ ܡܼܢ ܐܣܦܝܼܪܐ ܕܚܿܕܪܐ ܠܗ. ܘܐܝܟ ܡܩܼܒܬܐ ܕܢܩܿܒܐ ܘܚܿܕܪܐ ܘܐܠܝܼܨܐܝܼܬ ܠܓܠܕܐ
                    ܕܒܓܘܗܿ. ܘܢܗܼܘܐ ܡܼܢ ܫܠܼܝܐ ܗ̄ ܡܿܝܬܐ ܡܠܼܬܗ ܠܘܿܬ ܐܬܘܼܪ̈ܝܐ ܡܼܢ ܫܠܝܼܐ. ܟܕ ܠܐ ܪܓܝܼܫܐ
                    ܡܠܟܘܼܬܐ ܕܐܬܘܼܪ̈ܝܐ ܢ݀ܦܩ ܥܠܝܗܿ ܡܼܢ ܐܠܗܐ ܓܙܪ ܕܝܼܢܐ ܘܡܿܙܝܼܥ ܠܗܿ ܪܘܓܙܐ ܐܝܟ ܩ݀ܠܐ
                    ܥܫܝܼܢܐ ܕܪܥܡܐ. ܘܒܩܘܼܕ̈ܝܝܬܐ ܗ̄ ܘܡܙܿܥܙܥ ܠܚܝ̈ܠܘܬܗܿ ܒܢܘܼܬܫܐ ܕܣܥܪ̈ܝܗܝܢ ܘܐܝܟ ܕܒܥܠܥܠܐ
                    ܫ݀ܩܠ ܘܕܪܐ ܠܗܘܢܿ܀ ܬܡܼܗܘ ܘܐܬܕܡܼܪܘ ܗ̄ ܡܟܿܣ ܠܒܢ̈ܝ ܨܗܝܘܢܿ ܕܠܐ ܨ݀ܧܒܝܢ ܕܢܕܥܘܢ ܒܐܝܿܠܝܢ
                    ܕܚܠܦܝܗܘܢܿ ܡܣܼܬܥܪ̈ܢ. ܬܡܼ̈ܘ ܐܘܿ ܐܢܬܘܿܢ ܦܠ̈ܝܼܓܐ ܕܠܐ ܨ݀ܒܝܢ ܠܡܼܫܪܘ܆ ܘܐܝܿܠܝܢ ܕܐܬܐܼܡܪ̈ܝ
                    ܠܗܘܿܢ ܘܢܗܼܘܐ ܒܗܘܢܿ ܚܼܙܐ ܗ̄ ܗܿܟܢܐ ܠܡ ܐܝܼܬܘܗܝ ܗܿܫܐ ܚܙܼܐ ܐܠܗܿܝܐ ܠܘܿܬ ܟܿܠܗܘܿܢ ܗ̄
                    ܡܼ̈ܠܐ ܕܢܒܝܘܼܬܐ. ܕܗܘܬ݀ ܠܗܿ ܒܛܝܼܠܐ ܘܣܪܝܼܩܐ ܡܼܢ ܠܐ ܡܬܼܗܝܡܢܐ ܐܝܟ ܡ̈ܠܼܐ ܕܟܬܒܐ ܕܚܬܝܼܡ
                    ܨܝܕ ܝܕ̈ܥܝ ܣܦܼܪܐ. ܒܗ݀ܝ ܕܕܒܝܼܪܝܼܢ ܒ݀ܬܪ ܛܘܼܥܝܝ ܘܠܐ ܡܬܼܬܦܝܼܣܝܼܢ ܠܡܐܼܠܦ ܫܪܪܐ. ܥܠ
                    ܕܩܪܒܼ ܥܡܐ ܗ̄ ܡܟܿܣ ܠܢܟܝܼܠܘܼܬܗܘܿܢ ܥܠ ܕܒܡܼ̈ܠܐ ܒܠܚܘܼܕ ܡܬܼܚܡܝܼܢ ܠܐܝܼܩܪܝ. ܘܒܝܘܼܠܦܢܐ
                    ܕܐܢܫܐ ܗ̄ ܐܝܟ ܕܠܝܘܼܠܦܢܐ ܘܠܦܘܼܩܕܢܐ ܕܐܢܫܐ ܩܪܒܼܘ ܠܝܘܼܠܦܢܝ ܘܠܘ ܡܛ݀ܠ ܐܝܼܩܪܝ ܘܕܚܠܼܬܐ
                    ܕܡܢܼܝ܆ ܐܘܿ ܕܚܠܼܦܘ ܦܘܼܩ̈ܕܢܝ ܒܦܘܼܩ̈ܕܢܐ ܕܒܢܝܢ̈ܫܐ. ܐܘܿ ܡܛ݀ܠ ܥܝܢ̈ܝ ܒܢܝܢ̈ܫܐ ܩܪܒܼܘ
                    ܠܝܘܼܠܦܢܝ ܐܝܟ ܕܢܗܼܘܐ ܠܗܘܢܿ ܐܝܼܩܪܐ ܡܼܢ ܡܠܟܐ ܘܡܼܢ ܥܡܐ ܠܡܼܦܪܫܘܼ ܠܥܡܐ ܗ̄ ܐܦܿܪܘܼܫ
                    ܐܢܘܿܢ ܡܼܢ ܟܗܝܼܢܘܼܬܗܘܿܢ ܘܐ݀ܪܚܩ ܐܢܘܿܢ ܡܼܢ ܨܝܕܝ ܒܐܝܼܕ̈ܝ ܫܒ̈ܝܐ܆ ܒܬܕܡܘܼܪܬܐ ܗ̄ ܘܒܙܼܒܢ
                    ܫܒܼܝܗܘܢܿ ܬܡܿܗܝܼܢ ܘܡܬܼܕܡܪܝܼܢ ܒܫܪܪܐ ܕܡܠ̈ܝ܀ ܘܢܗܼܦܘܿܟ ܠܒܢܢ ܗ̄ ܩܠܝܼܠ ܒܙܒܢ. ܘܗܿܦܟ
                    ܐܬܘܿܪܝܐ ܕܕܡܿܐ ܠܠܒܼܢܢ ܕܡܼܥܕ ܒܐܝܼܠ̈ܢܐ. ܠܟܪܡܠܐ ܗ̄ ܠܒܨܝܼܪܘܼܬܐ. ܘܟܪܡܠܐ ܗ̄ ܚܙܩܝܐ ܘܕܥܡܗ
                    ܠܥܒܐ ܢܬܼܚܫܒܚ ܗ̄ ܕܥܿܫܢ ܘܝܿܪܒ ܘܡܬܼܢܨܚ ܒܐܒܕܢܐ ܕܐܬܘܿܪܝܐ. ܡ̈ܠܐ ܕܟܬܒܐ ܗ̄ ܗܿܢܘܿܢ ܕܡܼܢ
                    ܩܕܝܼܡ ܚܪܫܝܼܢ ܗܼܘܘ ܠܫܡܼܥܐ ܕܢܒܝܘܼܬܐ ܡܛ݀ܠ ܦܠܝܼܓܘܼܬܗܘܢܿ ܡܼܢ ܬܗܼܪܐ ܕܡܕܡ ܕܗܿܘܐ
                    ܒܐܬܘܿܪܝܐ. ܦܢܿܝܐ ܡܫܼܡܥܬܗܘܢ ܠܡ̈ܠܼܐ ܐܠܗ̈ܝܬܐ ܕܟܬܒ̈ܐ. ܥܠ ܒܝܬܗ ܕܝܥܩܘܿܒ ܕܦܼܪܩܼ ܗ̄ ܠܘ
                    ܕܝܥܩܘܿܒ ܦܼܪܩ ܠܐܒܪܗܡ ܐܡܿܪ ܐܠܐ ܕܙܪܥܐ ܘܝܘܼܒܠܐ ܕܝܥܩܘܿܒ ܕܒܢܼܐ ܡܼܢ ܒ݀ܒܝܠ ܒܗ ܗܼܘ
                    ܦܘܼܪܩܢܐ ܠܟܿܠܗ ܓܢܼܣܐ ܐܒܪܗܡܝܐ܀ </p>
            </div>
            <div type="text">
                <p xml:lang="syr"> ܨܚܚܐ ܕܬܠܬܝܢ ܡܛ݀ܠ ܕܗܘܼ ܒܨܥܢ ܘܪܘ̈ܒܢܘܗܝ ܗ̄ ܥܠ ܐܬܘܿܪܝܐ ܐܡܿܪ. ܕܡܼܢ
                    ܟܕܘܼ ܒܥܨܢ ܕܡܨܪܝܢ ܐܝܼܬܘܗܝ ܗܼܘܐ ܘܪܘܪ̈ܒܢܘܗܝ ܥܡܗ. ܘܡܠܐܟ̈ܘܗܝ ܗ̄ ܐܝܙܓ̈ܕܐ ܚ̈ܠܦܐ ܐܘܟܝܼܬ
                    ܢܟ̈ܝܼܠܐ ܐܘܿ ܚܢ̈ܦܐ ܕܗܘܼܫܥ ܒܪ ܐܠܐ ܡܠܟܐ ܕܝܼܣܪܐܝܠ. ܢܐܠܘܢܼ ܗ̄ ܕܣܪܝܼܩܐܝܼܬ ܐܙܠܼܘ ܠܘܿܬ
                    ܥܡܐ ܡܨܪܝܐ ܕܠܐ ܡܗܢܐ ܠܗܘܿܢ ܡܕܡ. ܐܚܪ̈ܢܐ ܡ̈ܠܐܟܐ ܚܠ̈ܦܼܐ ܠܐܬܘܼܪ̈ܝܐ ܩܿܪܐ. ܒܿܬܪܟܢ ܡܒܿܕܩ
                    ܕܡܿܢܐ ܥܿܒܕ ܥܡܐ ܟܕ ܐܬܿܐ ܥܠܝܗܘܿܢ ܒܒ̈ܝܐ ܡܫܩܠܐ ܕܒܥܝܼܪܐ ܕܬܝܡܢܐ ܗ̄ ܚܙܼܘܐ ܕܡܒܿܕܩ ܥܠ
                    ܒܥܝܼܪܐ ܕܛܥܝܼܢܐ ܐܝܼܩܪ̈ܐ ܡܼܢ ܡܠܟܐ ܕܝܼܗܘܼܕܐ ܠܡܠܟܐ ܕܡܨܪܝܢ ܕܢܐܼܬܐ ܠܐܝܿܠܗܘܢ. ܘܢ݀ܚܬܐ
                    ܗܘܼܬ݀ ܒܥܝܼܪܐ ܒܐܘܼܪܚܐ ܬܝܡܢܝܬܐ ܠܡܨܪܝܢ܆ ܐܠܝܼܨܬܐ ܗ̄ ܡܼܢ ܕܚܠܼܬܐ ܕܥܡܼ̈ܡܐ ܘܕܒܒ̈ܠܝܐ
                    ܒܐܘܼܪܚܐ ܡܛܫܝܬܐ ܘܠܝܼܨܬܐ. ܢܚܿܬܝܼܢ ܗܼܘܘ. ܐܪܝܐ ܘܓܘܼܪܝܐ ܕܐܪܝܐ ܗ̄ ܠܝܘܼܝܩܝܼܡ ܘܠܨܕܩܝܐ
                    ܘܠܪܘܪ̈ܒܢܐ ܕܥܡܐ ܩ݀ܪܐ ܒܗܿܠܝܢ ܫܡ̈ܗܐ. ܕܐܝܟ ܕܐܪܝܐ ܘܓܘܼܪܝܐ ܘܐܣܦܼܣ ܕܚܝܼܠܝܼܢ ܗܼܘܘ ܥܠ
                    ܥܡܼ̈ܡܐ. ܗܿܫܐ ܕܝܢ ܐܬܼܘ ܠܫܼܦܠܐ. ܘܥܠ ܚܨܐ ܕܥ̈ܝܼܠܐ ܘܥܠ ܓܒܐ ܕܓܡ̈ܠܐ ܢܫܕܪܘܼܢ ܠܥܘܼܬܪܐ
                    ܕܝܼܠܗܘܢ ܕܢܐܼܬܘܢܿ ܠܥܘܼܕܪܢܗܘܢܿ ܘܣܪܝܼܩܐܝܼܬ ܐܙܠܼܘ ܡܛ݀ܠ ܕܡܢܼܥ ܙܒܢ ܫܒܝܗܘܢܿ ܘܡܟܝܼܠ ܬܐ
                    ܟܬܘܿܒ ܗ̄ ܚܙܼܘܐ ܕܡܪܕܘܼܬܗܘܿܢ. ܪܫܘܼܡܝܗܝ ܒܟܬܒܐ ܕܢܬܼܢܛܪ ܐܝܟ ܥܣܼܪܐ ܦܬܓ̈ܡܝܼܢ ܕܒܠ̈ܘܼܚܐ.
                    ܕܩܝܿܡܗܘܢܿ ܗ̄ ܐܝܟ ܩܝܿܡܐ ܕܐܩܝܼܡܬ ܥܡܼܗܘܢܿ ܒܚܘܼܪܝܼܒ. ܐܠܦ ܡܼܢ ܟܐܬܐ ܗ̄ ܐܢܬܘܿܢ ܕܪܕܦ
                    ܗܼܘܐ ܚܕ ܡܼܢܼܟܘܿܢ ܠܐܠܦܐ ܡܼܢ ܟܐܬܐ ܘܚܡܼܬܐ ܘܚܙܼܬܐ ܕܚܕ ܡܼܢ ܒܒܠ̈ܝܐ ܬܥܼܪܩܘܢܼ ܐܝܟ ܥܪܪܐ
                    ܥܪܪܐ ܩ݀ܪܐ ܠܙܢܼܐ ܚܕ ܕܝܘܼܪܩܐ ܕܥܡܝܼܪ ܕܐܝܟ ܥܡܝܼܪܐ ܕܡܫܼܬܚܪ ܒܪܝܼܫ ܛܘܼܪܐ ܐܝܿܟܐ ܕܠܐ
                    ܡܫܼܟܟܚܐ ܚܝܘܼܬܐ ܠܡܼܪܥܐ. ܘܐܝܟ ܐܬ݀ܐ ܥܠ ܪܡܬܐ ܗ̄ ܫܘܼܘܕܥܐ ܡܕܡ ܕܣܝܼܡ ܡܼܢ ܕܘܩܐ ܗܿܟܢܐ
                    ܡܫܼܬܘܕܥܝܼܢ ܕܠ̈ܝܼܠܐ ܡܢܼܟܘܢ ܗܿܠܝܢ ܕܒܪܘܼܚܩܐ ܥܪܩܝܼܢ ܡܢܼܟܘܿܢ ܘܡܣܼܬܬܪܝܼܢ. ܡܛ݀ܠ ܕܢܫܼܪܐ
                    ܡܪܝܐ ܗ̄ ܚܿܠܛ ܗܿܠܝܢ ܕܦܘܼܢܝܐ ܠܐ ܡܗܿܡܐ ܡܢܼܟܘܿܢ ܐܠܐ ܒܙܒܢܼܐ ܕܝܿܕܥ ܡܪܚܿܡ ܘܡܪܿܚܦ
                    ܥܠܝܟܘܢܿ ܠܡܛܥܝ̈ܢܝܟܘܢܿ ܗ̄ ܕܠܐ ܡܿܫܘܐ ܐܠܗܐ ܠܦܘܼܢܝܐ ܠܢܒ̈ܝܐ ܕܓ̈ܠܐ ܘܠܗܿܢܘܢܿ ܕܐܛܥܝܼܘ
                    ܒܟܘܢܿ ܕܬܚܼܬܘܿܢ ܠܡܨܪܝܢ. ܘܬܛܘܼܫܘܢܼ ܣܐܡܐ ܗ̄ ܡܐ ܕܣܒܼܠܬܘܢܼ ܥܩ̈ܬܐ ܕܫܒܝܼܐ ܒܙܒܢܼܐ
                    ܕܦܘܼܢܝܐ ܡܬܼܪܚܫܝܼܬܘܿܢ ܡܼܢ ܦܬܟܪ̈ܐ ܘܣܐܡܐ ܘܕܗܒܐ ܕܩܪܝܼܡ ܗܼܘܐ ܥܠܝܗܘܿܢ. ܐܝܟ ܡ̈ܣܠܝܐ
                    ܘܡܛܘܫܐ ܬܫܕܘܼܢܗ ܡܼܢ ܠܘܿܬܟܘܿܢ. ܘܐܝܟ ܢܦܬܐ ܗ̄ ܐܝܟܢ ܟܢܫܬܐ ܕܡܼܢ ܒܝܬܐ ܬܦܼܩܘܢܼ ܘܬܫܕܘܿܢ
                    ܐܢܘܿܢ. ܪܥܝܐ ܕܒܥܝܼܪܟܘܢܿ ܗ̄ ܡܫܪܬܚܐܝܼܬ ܬܩܿܢܐ ܐܦ ܒܥܝܼܪܟܘܢܿ ܒܪܥܝܐ ܕܟܿܠ ܓܢܣ. ܒܠܝܼܠܐ
                    ܚܡܝܼܡܐ ܗ̄ ܒܠܝܼܠܐ ܙܪܥܐ ܕܕܝܼܩ ܘܣܠܩܼܬ݀ ܡܢܼܗ ܕܩܬܗ ܒܝܕ ܡܕܪܝܐ ܘܡܢܬܗ ܣܿܓܝܐܬܐ. ܙܪܥܐ ܗܿܘ.
                    ܘܢܗܼܘܐ ܥܠ ܛܘܼܪܐ ܕܪܡ. ܕܡܓܕ̈ܠܐ ܗ̄ ܗܠܝܢ ܛܒ̈ܬܐ ܕܐܝܼܬܝܗܘܢܿ ܡܠܦܢܘܼܬܐ ܕܕܚܠܬ݀ ܐܠܗܐ ܣܿܓܝܐ
                    ܒܪ̈ܘܡܐ ܘܒܥܘܼ̈ܡܩܐ ܒܙܒܼܢܐ ܕܢ݀ܦܠܝܼܢ ܒܟܠ̈ܝܐ ܗܿܢܘܢܿ ܕܐܝܟ ܡܓܕ̈ܠܐ ܪ̈ܡܐ ܚܣܝܼܢܝܼܢ ܗܼܘܘ
                    ܢܘܼܗܪܗ ܕܣܗܪܐ ܗ̄ ܒ݀ܥܐ ܕܢܐܼܡܪ ܥܠ ܦܘܼܢܝܗܘܢܿ ܚܕ ܒܫܒܼܥܐ ܗ̄ ܕܐܟܙܼܢܐ ܕܒܫܼܒܝܗܘܿܢ ܐܡܼܪ
                    ܕܚܫܘܼܟܐ ܗܼܘܐ ܘܠܐ ܢܗܝܼܪ. ܘܚܿܪܬ ܒܐܪܥܐ ܘܗܿܐ ܙܝܿܥܐ ܘܫܪܟܐ </p>
            </div>
            <div type="text">
                <p xml:lang="syr"> ܕܡܼܢ ܥܩܼܬܐ ܐܣܬܼܒܪ ܠܗܘܿܢ ܗܿܟܢ. ܗ݀ܟܢܐ ܐܦ ܗܿܪܟܐ ܡܛ݀ܠ ܕܢܗܝܼܪ̈ܐ ܠܐ
                    ܡܫܼܬܚܠܦ ܢܘܼܗܪܗܘܿܢ. ܐܠܐ ܪܡܿܙ ܥܠ ܫܦܝܼܥܘܼܬ ܛܒ̈ܬܗܘܿܢ ܕܒܦܘܼܢܝܐ. ܘܕܗܿܟܢ ܡܣܒܪܝܼܢ
                    ܡܢܿܗܪܝܼܢ ܟܠܗܘܿܢ ܢܗܝܼܪ̈ܐ. ܗܿܐ ܫܡܗ ܗ̄ ܥܠ ܐܒܕܢܐ ܕܐܬܘܿܪܝܐ ܡܬܼܢܒܐ. ܡܼܢ ܪܘܼܚܩܐ ܗ̄ ܩ݀ܕܩ
                    ܪܡܿܙ ܒܝܕ ܢܒ̈ܝܐ. ܘܠܫܼܢܗ ܐܝܟ ܗ̄ ܕܒܪܡܼܙܗ ܡܓܿܡܪ ܠܐܬܘܿܪ̈ܝܐ ܐܝܟ ܢܚܠܐ ܗܿܟܢܐ ܢܓܼܪܘܿܦ
                    ܐܢܘܿܢ ܒܚܐܦܐ ܕܪܘܓܙܗ. ܥܕܡܐ ܠܨܘܪܐ ܗ̄ ܥܕܡܐ ܠܡܦܩܢܐ ܕܢܦܼܫܐ. ܐܘܿ ܥܕܡܐ ܠܡܠܟܗܘܢܿ ܡܿܛܝܐ
                    ܡܚܘܼܬܐ ܘܡܬܼܟܠܝܐ. ܘܠܦܓܼܕܬܐ ܗ̄ ܢܝܼܪܐ ܕܫܘܼܠܛܢܐ ܕܐܬܘܼܪܝܐ. ܗ݀ܘ ܕܒܗ ܐܝܟ ܕܒܦܓܘܼܕܬܐ
                    ܡܫܿܥܒܕ ܗܼܘܐ ܠܥܡܼ̈ܡܐ ܡܬܬܼܒܪ ܘܢ݀ܦܠ ܬܫܼܒܘܿܗ ܢܗܼܘܐ ܠܕܒܝܬ ܝܼܗܘܼܕܐ. ܟܠܝܼܠܐ ܗ̄ ܟܠܝܼܠ
                    ܙ݀ܟܘܼܬܐ ܕܡܼܢ ܚܓܐ ܘܟܢܘܼܫܝܐ ܕܐܬܘܿܪܝܐ ܐܬܓܼܕܠ ܘܐܬܼܦܪܫ ܕܢܬܼܬܣܝܼܡ ܒܪܝܼܫܗ ܕܚܙܩܝܐ ܘܒܪܝܼܫ
                    ܥܡܗ. ܘܢܗܼܘܐ. ܥܠܘܗܝ ܗ̄ ܗܿܠܝܢ ܢܗܼ̈ܘܝܢ ܠܐܬܘܿܪܝܐ ܚܠܼܦ ܒܝܼܫ̈ܬܐ ܕܐܣܒܼܠ ܠܥܡ̈ܡܼܐ. ܕܡܐ
                    ܕܚܙܼܘ ܕܢܦܼܠ ܚܿܕܝܢ ܥܡ̈ܡܼܐ ܥܠܘܗܝ ܘܡܫܿܥܒܕܝܼܢ ܠܗ ܐܝܿܟܢ ܕܢܫܼܥܒܕ ܐܢܘܿܢ ܗ̄ ܒܦܠ̈ܓܐ
                    ܘܒܟܢܪ̈ܐ ܗ̄ ܒܒܠ̈ܝܐ ܡܥܿܪܩܝܼܢ ܠܐܬܘܿܪ̈ܝܐ ܒܦܠ̈ܓܐ ܘܟܢܪ̈ܐ ܐܟܡܿܢ ܕܒܕܐܝܟ ܗܿܠܝܢ ܡܬܚܼܫܚܝܼܢ
                    ܒܙܼܒܢ ܩܪܒܐ ܐܝܟ ܕܠܓܘܪܓܐ ܕܩܪ̈ܒܬܢܐ. ܡܛ݀ܠ ܕܡܛܝܒ ܘܦܪܝܼܫ ܡܼܢ ܐܠܗܐ ܠܗ݀ܕܐ ܡܼܢ ܙܒ̈ܢܼ
                    ܩܕ̈ܡܝܐ ܘܥܠ ܕܒܼܥܐ ܠܡܐܼܟܠ ܠܥܡܗ ܕܐܠܗܐ ܐܬܐܼܟܠ ܡܼܢ ܒܒ̈ܠܝܐ. ܐܦ ܗܝܼ ܐܬܛܝܒܬ݀ ܗ̄ ܡܛܠܗܿܢܐ
                    ܐܒܿܕܐ ܥܠ ܕܒܥܬ ܕܬܡܠܟܝ ܒܐܘܿܪܫܠܝܡ. ܘܥܡܩܼܬ ܗ̄ ܕܡܿܐ ܠܡ ܡܿܘܬܗ ܠܐܝܿܢܐ ܕܚܒܝܼܫ ܒܢܚܠܐ
                    ܘܟܪܝܼܟܐ ܠܗ ܢܘܼܪܐ܀ ܨܚܚܐ ܕܠܐ̄ ܘ݀ܝ ܕܠܢ݀ܚܬܝܼܢ ܗ ܥܿܕܠܝ ܠܗܿܢܘܢܿ ܕܐܬܓܼܘܣ ܒܡܨܪ̈ܝܐ ܘܫܒܼܩܘ
                    ܓܘܣܐ ܕܐܠܗܐ. ܘܩܼܡ ܥܠ ܒܝܬܐ ܗ̄ ܐܬܼܬܙܝܼܥ ܡܪܝܐ ܘܐܬܼܐ ܕܢܬܥܼܒܕ ܕܝܼܢܐ ܡܼܢ ܡܥܕܪ̈ܢܐ
                    ܘܡܬܥܕܪ̈ܢܐ ܟܕ ܡܚܪܒ ܒܬ̈ܝܗܘܢܿ. ܘܒܫܩܝܼܦܩܐ ܕܡܥܡܪܗ ܗ̄ ܕܡܬܼܩܛܠ ܐܬܘܿܪܝܐ ܒܝܬ ܦܬܟܪ̈ܘܗܝ ܗ݀ܘ
                    ܕܐܝܟ ܕܠܫܩܝܼܦܐ ܡܣܬܪܐ ܡܕܡ ܥܿܪܩ ܠܡܣܼܬܬܪܘܼ ܒܗ. ܘܢܬܼܬܒܪܘܢܼ ܡܢ ܐܬ݀ܐ. ܒܐܘܿܪܫܠܡ ܗ̄ ܐܬ݀
                    ܕܡܣܡ ܒܪܝܼܫܐ ܕܡܿܩܒܠܝܼܢ ܪܘܪ̈ܒܢܘܗܝ ܘܡܬܼܬܒܪܝܼܢ ܘܢ݀ܦܠܝܼܢ ܒܕܚܿܪܩ ܥܠܝܗܘܿܢ ܡܪܝܐ. ܕܡܿܢܗܪ
                    ܒܝܕ ܥܘܕܪܢܗ ܠܨܗܝܘܿܢ ܘܡܿܘܩܕ ܐܝܟ ܕܒܬܢܘܼܪܐ ܠܐܝܿܠܝܢ ܕܣܿ݁ܝܢ ܥܠ ܐܘܿܪܫܠܡ܆ ܨܚܚܐ ܕܠܒ̄ ܗܿܐ
                    ܒܙܕܝܼܩܘܼܬܐ ܗ̄ ܡܛ݀ܠ ܙܕܝܼܩ̄ܘܼ ܕܐܫܼܬܟܚܬ݀ ܒܚܙܩܝܐ ܝܬܝܼܪ ܡܼܢ ܡ̈ܠܟܐ ܕܩܕܡ̄ܘ ܐܫܬܼܒܩ
                    ܕܢܡܼܠܟ ܕܠܐ ܙܘܼܥܙܥ. ܐܝܟ ܓܥܝܐ ܠܪܘܼܚܐ ܗ̄ ܘܢܗܼܘܐ ܚܙܩܝܐ ܐܝܟ ܓܘܼܥܝܐ ܕܡܣܬܪܐ ܡܼܢ ܪܘܼܚܐ.
                    ܘܐܝܟ ܣܬܪܐ ܡܼܢ ܙܪܝܼܦܬܐ ܐܘܟܝܼܬ ܡܛܪܐ ܕܢ݀ܚܬ ܒܚܐܦܐ. ܕܢܥܼܒܕ ܚܠܦܘܼܬܐ ܗ̄ ܠܥ ܪܒ ܫܩ̈ܐ ܐܡܿܪ
                    ܕܒܿܥܐ ܗܼܘܐ ܒܡ̈ܠܘܗܝ ܕܢܗܦܟ ܠܥܡܐ ܠܚܢܦܘܼܬܐ ܐܟܘܿܬܗܗ. ܡ̈ܐܢܘܗܝ ܗ̄ ܚܘܼܫ̈ܒܢܘܗܝ ܕܒܗܘܢܿ
                    ܓܿܡܪ ܪܓܬܗ ܒܝܼܫܬܐ ܫܟܝܼܪܬܐ ܕܡܣܪܩܐ ܠܗ ܘܠܐܚܪ̈ܢܐ ܡܼܢ ܛܒ̈ܬܐ. ܘܗܘܼ ܬܪܥܝܼܬܐ ܗ̄ ܕܡܠܝܐ
                    ܒܝܼܫ̈ܬܐ ܐܬܚܫܼܒ ܥܠ ܚܙܩܝܐ. ܢܫ̈ܐ ܥܬܝܼܪ̈ܬܐ ܗ̄ ܐܝܟ ܕܡܼܢ ܦܪܨܘܼܦ ܐܘܿܪܫܠܡ ܕܐܡܿܪܐ ܨܝܕ
                    ܡܕܝܼ̈ܢܬܐ ܕܡܫܬ̈ܡܥܢ ܠܗܿ ܐܝܟ ܕܠܐܡܐ ܡܡܿܠܠ. ܝܘܡ̈ܬܐ ܕܫܢܿܬܐ ܢܪ̈ܓܙܢ </p>
            </div>
            <div type="text">
                <p xml:lang="syr"> ܗ̄ ܐܡܿܪ ܠܡܕܝܼ̈ܢܬܐ ܕܩܠܝܼܠ ܙܒܢܐ ܐܝܼܬ ܠܟܝܢ ܠܡܣܼܝܒܪܘܼ ܪܘܓܙܐ ܘܡܫܿܡܠܐ
                    ܣܒܪܐ ܕܝܼܠܟܝܢ܀ ܡܛ݀ܠ ܕܓܡܝܿܪܘܗ̄ ܠܡ ܐܬܘܿܪܝܐ ܗ݀ܘ ܕܐܬܼܐ ܕܢܩܼܛܘܿܦ ܠܢ ܘܣܼܦ ܒܐܪܥܗ. ܘܬܘܼܒ
                    ܠܐ ܐܬܿܐ ܐܝܟ ܕܢܙܝܼܥܢ ܙܘܥ̈ܝܢ ܥܬܝܼܪ̈ܬܐ ܗ̄ ܙܘܥ̈ܝܢ ܠܡ ܘܐܬܬܢܝܼ̈ܚܢ ܐܝܟ ܡܕܝܼ̈ܢܬܐ
                    ܟܗܝܼ̈ܢܬܐ. ܥܠ ܪܘܓܙܐ ܕܢܛܝܼܪ ܠܟܿܠܢ ܒܝܕ ܒܒܠ̈ܝܐ. ܡܛ݀ܠ ܕܢܘܣܐ ܗ̄ ܗܝܟܠܐ ܕܐܝܼܬܘܗܝ ܢܘܣܐܼ.
                    ܐܗܡܝܼ ܡܢܼܗ ܐܠܗܐ ܘܫܒܼܩܗ ܕܢܚܼܪܒ. ܘܐܦ ܚܝܠܐ ܕܒܗ ܡܬܢܛܪܐ ܗܘܬ݀ ܩܪܝܼܬܐ ܐܘܟܝܼܬ ܐܘܿܪܫܠܡ
                    ܫܒܼܩ ܘܫܢܝܼ ܡܢܼܗܿ. ܕܒ̈ܬܐ ܗ̄ ܘܒ̈ܬܐ ܫܦܝܼܪ̈ܐ ܗܼܘܘ ܠܡܥܪ̈ܐ ܘܠܚܘܼܪܒܐ. ܥܕܐ ܕܐܬܬܼܥܝܼܪ ܗ̄
                    ܣܿܐܡ ܬܚܘܼܡܐ ܥܕܡܐ ܕܡܬܼܬܙܝܼܥ ܨܒܝܿܢܐ ܕܐܠܗܐ ܡܼܢ ܪܘܡܐ ܘܐܬܿܐ ܠܦܘܼܪܩܢܢ ܠܫܘܼܠܡ ܫܒܥܝܼܢ
                    ܫܢ̈ܝܼܢ. ܪܘܼܚܐ ܠܨܒܝܿܢܐ ܩܿܪܐ ܗܿܪܟܐ. ܘܒܪܕܐ ܢܚܘܼܬ ܥܠ ܡܫܼܝܼܬ ܐܬܘܪ̈ܝܐ ܕܕܡܿܝܐ ܠܥܒܿܐ܆
                    ܛܘܼܒܝܟܘܢ ܕܙܪܥܝܼܢ ܗ̄ ܥܠ ܟܗܝܼܢܘܼܬܗܘܿܢ ܡܿܠܦ. ܛܘܼܒܝܟܘܢ ܕܒܝܬ ܚܙܩܝܐ ܕܗܼܘܝܬܘܢܿ ܡܠܦ.
                    ܛܘܼܒܝܟܘܢ ܕܒܝܬ ܚܙܩܝܐ ܕܗܼܘܝܬܘܢܿ ܥܠܼܬܐ ܕܐܝܟ ܡ̈ܝܐ ܬܕܙܪܥܝ ܕܚܠܬ݀ ܐܠܗܐ ܒܟܿܠܗܿ ܐܪܥܐ
                    ܗܿܕܐ. ܕܡܬܼܬܕܝܼܫܐ ܡܼܢ ܬܘܪ̈ܐ ܘܚܡܪ̈ܐ ܕܡܛ݀ܠܬܗܘܢܿ ܡܬܼܝܼܗܒ ܠܟܘܢܿ ܕܬܙܪܥܘܢܼ ܘܬܥܼܦܘܢܿ
                    ܦܐܪ̈ܐ ܕܥܡܠ̈ܝܟܘܢܿ. ܠܣܒܥܐ ܕܒܥܝܼܪܟܘܢܿ. ܨܚܚܐ ܕܠܓ̄ ܡܟܝܼܠ ܬܬܟܢܼܫܝ ܗ̄ ܐܬܘܼܪ̈ܝܐ ܕܐܬܼܘ
                    ܕܢܒܼܙܘܼܢܟܘܿܢ. ܠܘ ܕܝܼܠܟܘܿܢ ܒܠܚܘܼܕ ܠܐ ܒܼܙܘ. ܐܠܐ ܕܐܦ ܡܕܡ ܕܒܼܙܘ ܡܼܢ ܥܡܡܼ̈ܐ ܢܦܩܼܬܘܢܿ
                    ܐܢܬܘܢܿ ܒ݀ܬܪ ܡܘܬܗܘܢܿ. ܘܐܝܟ ܕܠܩܡܨܐ ܙܚܿܠܐ ܗ݀ܘ ܕܥܕܟܝܼܠ ܠܐ ܦܿܪܚ. ܒܦܫܝܼܩܘܼܬܐ ܣܿܓܝܐܬܐ
                    ܟܢܫܼܬܘܼܢܝܗܝ ܘܐܥܼܠܬܘܼܢܝܗܝ ܠܒܬܝ̈ܟܘܢܿ. ܚܟܡܼܬܐ ܘܝܼܕܥܬܐ ܗ̄ ܚܟܡܼܬܐ ܘܐܘܟܝܼܬ ܕܚܼܠܬ ܐܠܗܐ
                    ܗ݀ܝ ܕܐܝܟ ܕܒܓܙܐ ܘܣܝܼܡܬܐ ܢܛܝܼܪܐ ܗܘܬ܇ ܐܬܚܼܙܝܬ݀ ܒܣܘܼܥܪܢܐ ܕܐܝܼܬܝܗܿ ܒܚܙܩܝܐ ܒܗ݀ܝ
                    ܕܒܐܝܼܕ̈ܝܗܿܐܬܬܓܼܪ ܠܢ ܦܘܼܪܩܢܐ ܡܼܢ ܐܬܘܿܪ̈ܝܐ. ܐܢ ܢܬܼܚܙܐ ܠܗܘܢܿ ܢܝܠܠܘܢܼܿ ܗ̄ ܡܬܼܢܒܐ ܥܠ
                    ܡܣܡ ܒܪܝܼܫܐ ܕܡܕܪܟ ܠܐܬܘܼܪ̈ܝܐ. ܐܢܓܝܪ ܢܬܼܚܙܐ ܒܒܿܠܝܐ ܠܐܝܙܓܕ̈ܘ̄ ܕܐܬܘܿܪܝܐ ܡܫܿܕܪ ܠܡܒܼܥܐ
                    ܥܠ ܫܝܢܐ. ܠܐ ܩ݀ܛܦܝܼܢ ܡܼܢ ܗܿܕܐ ܝܘܼܬܪܢܐ ܐܠܐ ܒܝ̈ܠܠܬܐ ܗ݀ܦܟܝܼܢ ܠܘܿܬ ܡܫܕܪܢܗܘܢܿ. ܨܕܘ
                    ܫܒ̈ܝܼܠܐ ܗ̄ ܒܝܼܠܝܬ ܕܐܙ݀ܠܝܼܢ ܘܐܬܿܝܢ ܒܐܘܼܪܚܐ ܕܐܬܘܿܪ ܒܗ݀ܝ ܕܫܢܝܬ݀ ܡܠܟܘܼܬܗܘܢܿ ܠܒܒܠ̈ܝܐ.
                    ܐܚܦܼܪ ܠܒܼܢܢ ܗ̄ ܡܠܟܐ ܐܬܘܪܐ ܕܐܙܕܝܼ ܡܼܢ ܒܒܠ̈ܝܐ. ܘܗܼܘܐܫܪܘܢܐ ܗ̄ ܫܪܘܢܐ ܕܕܘܼܟܬܐ ܗܿܝ
                    ܕܡܥܕܢܐ ܒܢܨܒ̈ܬܐ. ܘܟܪܡܠܐ ܥܠ ܟܗܝܼܢܘܼܬܗ ܡܒܿܕܩ. ܘܒܝܫܢ ܡܫܪܬܼܚܘܼܬܐ ܫܦܝܼܥܬܐ ܡܿܘܕܥܐ.
                    ܟ݀ܠܗܿ ܠܡ ܐܪܥܐ ܕܐܬܘܼܪ̈ܝܐ ܕܣܒܝܼܣܐ ܗܘܬ݀ ܒܟܿܠ ܛܒ̈ܢ. ܚܪܒܐ ܒܐܒܕܢܗܿ ܘܬܒܛܢܘܢܼ ܟܘܼ̈ܒܐ ܗ̄
                    ܡܛ݀ܠ ܨܒܝܿܢܟܘܢܿ ܒܝܼܫܐ ܘܚܘܼܫ̈ܒܐ ܢܟܝܼ̈ܠܐ ܗܿܠܝܢ ܕܒܕܡܘܼܬ ܟܘܼ̈ܒܐ ܒܛܢܼܬܘܢܿ ܥܠ ܡܕܝܼܢܬܝ
                    ܘܥܡܝ ܡܬܝܼܠܕ ܠܟܘܿܢ ܡܢܼܗܘܢܿ ܡܣܡ ܒܪ̈ܝܼܫܐ ܩܫܼ̈ܝܐ. ܗܿܢܘܢܿ ܕܡܢܼܗܘܢܿ ܐܝܟ ܕܡܼܢ ܢܘܼܪܐ
                    ܡܬܼܐܟܠܝܼܢ ܐܢܬܘܿܢ. ܘܢܗܼܘܘܢܿ ܥܡܼܡ̈ܐ ܕܐܬܘܼܪ̈ܝܐ. ܐܬܪܗܼܒܘ ܚܛ̈ܝܼܐ ܗ̄ ܠܦܠ̈ܝܓܐ ܕܐܝܼܬ
                    ܗܼܘܘ ܒܥܡܐ ܐܡܿܪ ܕܡܼܢ ܐܝܿܠܝܢ ܕܐܣܬܼܥܪ̈ܝ ܒܐܬܘܼܪ̈ܝܐ ܝܼܠܼܦܘ ܚܝܠܗ ܕܐܠܗܐ ܘܙܥܼܘ. ܡܿܢܘܼ
                    ܢܥܼܡܪ ܠܢ ܗ̄ ܡܿܢܘܼ ܗܘܼܐ ܥܠܼܬܐ ܕܐܝܟ ܕܒܢܘܼܪܐ </p>
            </div>
            <div type="text">
                <p xml:lang="syr"> ܐܬܓܡܼܪܘ ܒܥܠܕܒ̈ܒܐ. ܘܡܿܢܘܼ ܫܿܘܐ ܕܢܡܼܥܪ ܥܡ ܐܠܗܐ. ܘܐܝܟ ܕܒܦܘܼܢܝܐ
                    ܦܬܓܡܼܐ ܐܡܼܪ. ܕܡܗܿܠܟ ܒܙܕܝܼܩܘܼܬܐ ܗ̄ ܐܝܟ ܚܙܩܝܐ ܘܕܐܟܘܿܬܗ. ܐܝܿܟܘ ܣܿܦܪ̈ܐ ܗ̄ ܐܝܿܣܘ
                    ܐܬܘܿܪ̈ܝܐ. ܕܡܿܢܐ ܗܼܘܐ ܩܿܐ ܓܘܼ̈ܕܐ. ܘܡܿܢܐ ܗܼܘܐ ܦܘܼܪ̈ܩܣܐ ܘܡܓܕ̈ܠܐ ܕܡܕܝܼܢܬܐ ܘܡܫܿܠܡ
                    ܗܼܘܐ ܠܚܝܠ̈ܘܬܗ ܕܢܟܒܼܫܘܢܿ ܐܢܘܿܢ. ܠܝܬ̄ܘ ܘܐܒܼܕ ܠܗ ܘܡܕܡ ܠܐ ܐܬܗܼܢܝܼ ܡܼܢ ܦܘܼܪ̈ܩܣ̄ܘ.
                    ܐܬܪܐ ܢܗܝܼܪܐ ܗ̄ ܐܠܗܐܜ ܐܢܗܼܪ ܠܢ ܒܝܕ ܥܘܼܕܪܢܗ ܘܫܟܝܼܢܬܗ ܕܒܐܬܪܐ ܗܿܢܐ. ܘܪܘܚܬܐ ܗ̄ ܝܗܼܒ
                    ܠܢ ܪܘܚܬܐ ܕܠܐ ܡܫܼܬܡܫܚܐ ܒܝܕ ܟܗܝܼܢܘܼܬܐ ܛܒܿܬܐ. ܘܐܢܗܼܪ ܠܢ ܐܝܟ ܥܡܘܼܕܐ ܠܝܼܣܪ̈ܠܝܐ.
                    ܐܫܼܬܪܝܼܘ ܚܒ̈ܠܝܟܝ ܗ̄ ܐܡܿܪ ܠܐܬܘܿܪ ܡܛ݀ܠ ܕܠܐ ܡܫܪܪܝܼܢ ܚܒܠ̈ܝܟܝ ܒܕܚܠܬ݀ ܐܠܗܐ ܐܝܟ
                    ܐܘܿܪܫܠܡ. ܐܫܼܬܪܝܼܘ ܚܒܼ̈ܠܐ ܕܡܫܟ̈ܢܝܟܝ ܕܐܝܼܬܝܗܿ ܡܠܟܘܼܬܐ. ܘܐܬܪܟܢܼܘ ܥܡܘܼܕ̈ܝܟܝ ܗ̄ ܡܼܢ
                    ܪܘܓܙܐ ܐܠܗܝܿܐ. ܥܠ ܕܠܐ ܦܫܼܛܘ ܐܬ݀ܐ ܗ̄ ܕܥܘܼܕܪܢܐ ܠܥܡܐ ܘܠܥܡ̈ܡܼܐ. ܒܝܕ ܚܒ̈ܠܐ ܘܥܡܘܼܕ̈ܐ
                    ܠܪܘܪ̈ܒܢܐ ܘܚܝܠ̈ܬܢܐ ܕܥܡ ܐܬܘܿܪܝܐ ܡܫܿܘܕܥ. ܥܡܐ ܕܝܿܬܒ ܒܐܘܿܪܫܠܡ ܘܡܿܐܢܐ ܠܗ ܕܢܦܼܘܿܩ ܢܚܼܙܐ
                    ܠܬܕܡܘܼܪܬܐ ܟܕ ܒܿܐܙ ܠܥܘܼܬܪܐ ܕܐܬܘܼܪ̈ܝܐ ܚܛܗܐ ܡܬܚܼܫܒ ܠܗ ܡܘܬܒܗ܀ ܐܬܪܐ ܕܕܝܼܢܐ ܨܚܚܐ ܕܠܕ̄
                    ܗ̄ ܬܒܥܼܬܐ ܕܗܿܘܝܐ ܒܐܬܘܼܪܝܐ. ܩܪܘܿܒܘ ܥܡܼ̈ܡܐ ܠܡܫܼܡܥ ܗ̄ ܫܡܼܥܘ ܥܡ̈ܡܼܐ ܐܒܕܢܐ ܕܥܡ̈ܡܼܐ
                    ܕܥܡܐܬܘܼܪܝܐ. ܘܢܡܼܚܐ ܪܝܼܚܐ ܗ̄ ܚܒܘܪ̈ܐ ܣܢܝܐ ܕܥܿܛܪ ܡܼܢ ܓܘܼܫ̈ܡܝܗܘܿܢ ܕܡ̈ܝܼܬܐ. ܢܬܡܼܣܘܢ܇
                    ܛܘܼܪ̈ܐ ܡܼܢ ܕܡܐ ܕܐܬܘܼܪ̈ܝܐ ܕܪܡܝܢ ܗܼܘܘ ܡܼܢ ܐܚܪ̈ܢܐ ܐܝܟ ܚܝܠ̈ܘܬܐ ܕܫܡܿܝܐ ܘܢܬܼܟܪܟܘܢ
                    ܫܡ̈ܝܐ ܗ̄ ܡܠܟܗܘܢܿ ܐܝܟ ܫܡܿܝܐ ܡܬܝܼܚ ܗܼܘܐ ܥܠܝܗܘܢܿ ܙܥܿܪ ܘܡܬܩܼܦܣ ܒܡܣܡ ܒܪܝܼܫܐ ܒܕܡܘܼܬ
                    ܡܓܠܬܐ ܕܡܬܼܟܪܟܐ ܘܢ݀ܦܠ ܐܝܟ ܛܪܦܐ ܡܼܢ ܓܦܼܬܐ. ܘܐܝܟ ܦܥܘ̈ܥܐ ܡܼܢ ܬܬܐ ܗ̄ ܦܩܘܼܥܐ ܩܿܪܐ ܠܬܬܐ
                    ܗ݀ܝ ܕܠܐ ܒܫܝܼܠܐ ܗܿܝ ܕܡܼܢ ܟܘܼܪܗܢܐ ܡܕܡ ܚܿܡܝܐ ܘܢܿܦܠܐ ܡܼܢ ܣܘܟ̈ܬܗܿ ܚܪܒܝ ܒܫܡܿܝܐ ܗ̄
                    ܠܡܠܟܘܼܐ ܕܐܬܘܪ̈ܝܐ ܩ݀ܪܐ ܫܡܿܝܐ ܕܡܼܬܕܗܢܐ ܚܪܒܝ ܒܕܡܐ ܕܐܬܘܼܪ̈ܝܐ. ܗܿܐ ܥܠ ܐܕܘܼ̈ܡܝܐ ܗ̄
                    ܡܬܼܢܒܐ ܥܠ ܗ݀ܝ ܕܗܿܘܝܐ ܨܝܕ ܐܕܘܼ̈ܡܝܐ ܡܼܢ ܥܡܐ ܒ݀ܬܪ ܦܘܼܢܝܐ. ܬܚܘܼܬܝ ܗ̄ ܒ݀ܬܪܟ ܓܝܪ
                    ܕܐܒܿܕܝܼܢ ܐܬܘܼܪ̈ܝܐ ܐܦ ܥܠ ܐܕܘܼ̈ܡܝܐ ܗ̄ ܡܬܼܢܒܐ ܥܠ ܗ݀ܝ ܕܗܿܘܝܐ ܨܝܕ ܐܕܘܼ̈ܡܝܐ ܕܠܐ ܚܘܝܼܘ
                    ܡܪܚܡ ܠܘܿܬ ܥܡܐ ܒܙܼܒܢ ܫܒܼܝܦܐ. ܡܛ݀ܠ ܕܕܒܚܼܬܐ ܗ̄ ܢܟܣܼܬܐ ܪܼܬܐ ܥܒܼܕ ܡܪܝܐ ܒܒܘܼܨܪ ܡܕܝܼܢܬ݀
                    ܡܠܟܘܼܬܐ ܕܐܕܘܼܡ̈ܝܐ ܘܬܒܿܥ ܡܢܼܗܘܢܿ ܥܠ ܕܗܘܼܘ ܡܥܕܪ̈ܢܐ ܠܒܒܠ̈ܝܐ ܒܫܼܒܝܐ ܕܥܡܐ. ܘܢܬܡܼܬܚ
                    ܥܠܝܗܿ ܚܘܼܛܐ ܗ̄ ܐܝܟ ܕܒܫܘܝܬܐ ܠܡ ܕܡܫܘܼܚܬܐ ܬܬܦܼܪܫܝ ܘܬܬܝܼܗܼܒܝ ܠܚܪܒܐ. ܚܘܼܛܐ ܓܝܪ
                    ܠܡܫܘܼܚܬܐ ܡܿܘܕܥ. ܪ̈ܘܼܚܐ ܒܦܓ̈ܥܐ ܗ̄ ܪ̈ܘܼܚܐ ܒܝܼܫ̈ܬܐ ܡܛ݀ܠ ܕܪ̈ܚܡܢ ܚܘܼܪܒܐ ܬܡܿܢ ܐܪ̈ܥܢ
                    ܘܦܓܥ̈ܢ ܒܚܕܕ̈ܐ. ܘܫ̈ܐܕܐ ܗ̄ ܩܿܪܝܢ ܓܝܪ ܚܕ ܠܚܕ ܘܒܿܟܝܢ ܐܟܡܿܢ ܕܐܬܓܼܙܝܼܘ ܡܼܢ ܕܒܼܚ̈ܐ
                    ܘܢܘܼܩ̈ܝܐ ܕܡܬܩܪܒܝܼܢ ܗܼܘܘ ܠܗܘܢܿ. ܐܬܬܢܝܼܚܬ݀ ܐܠܝܼܬܐ ܗ̄ ܫܐܕܐ ܐܝܼܬܝܗܿ ܐܠܝܼܬܐ. ܕܡܬܼܚܙܝܐ
                    ܒܐܼܣܟܡܐ </p>
            </div>
            <div type="text">
                <p xml:lang="syr"> ܕܐܢܬܬܐ. ܩܘܼܦܕܐ ܗ̄ ܗ݀ܝ ܕܟܕ ܢܦܿܨܐ ܢܦܫܗܿ ܫܿܕܝܐ ܓܐܪ̈ܐ ܡܢܼܗܿ.
                    ܘܐܬܢܦܼܨܬ݀ ܗ̄ ܕܙܢܿܩܐ ܡܢܼܗ ܓܐܪ̈ܐ ܘܫܿܕܝܐ. ܘܚܠܕܬ݀ ܗ̄ ܐܬܩܼܢܬ݀ ܠܡ ܕܘܼܟܬܐ ܡܠܥܼܡܪܗ ܒܓܘ
                    ܐܪܥܐ. ܕܘܼܡܝܐ ܕܒܝܬ ܕܡܛܠܼܠ ܗܝܼ ܩܘܼܦܕܐ. ܒܥܼܘ ܒܟܬܼܒܗ ܗ̄ ܒܟܬܒܐ ܕܡܘܿܫܐ ܘܕܢܒ̈ܝܐ ܩܕܡ̈ܝܐ.
                    ܕܚܕܐ ܡܼܢ ܐܝܿܠܝܢ ܕܐܬܢܼܒܝܼܘ ܠܐ ܐܬܕܓܠܬ݀. ܬܘܼܒ ܒܥܼܘ ܗ̄ ܕܬܡܿܢ ܐܡܪܼܢܢ ܚܝܘ̈ܬܐ ܗܿܠܝܢ
                    ܪ̈ܚܡܬ ܚܪܒܐ ܘܢܛܝܼܪ ܡܢܝܿܢܗܝܢ ܐܝܟ ܕܒܟܬܒܐ. ܘܗܼܘ ܦܩܼܕ ܘܟܢܼܫ ܐܢܝܢ. ܘܝܗܼܒܗܿ ܠܗܿܠܝܢ
                    ܚܝܘ̈ܬܐ ܒܐܥܐ ܕܐܕܘܼ̈ܡܝܐ ܨܚܚܐ ܕܠܗ̄܆ ܢܚܼܕܐ ܡܕܒܪܐ ܨܗܝܐ ܗ̄ ܥܠ ܦܘܼܢܝܐ ܡܼܬܫܥܐ ܐܡܿܪ
                    ܕܬܚܼܕܐ ܐܪܥܐ ܕܡܘܼܠܟܢܐ ܕܚܪܬ݀ ܒܫܼܒܝܐ ܕܡܬܼܟܗܢܐ ܒܦܘܼܢܝܐ ܘܚܿܕܝܐ ܒܙ݀ܟܘܼܬܐ ܕܥܠ ܐܕܘܼ̈ܡܝܐ.
                    ܚܡܨܠܝܬܐ ܗ̄ ܥܩܼܪܐ ܗܿܘ ܘܒܓ̈ܢܐ ܗܿܘܐ ܘܚܪܘܼܥ ܓܘܢܗ ܘܩ݀ܕܡ ܡܦܪܥ ܩܕܡ ܗܒ̈ܒܐ ܐܚܪ̈ܢܐ. ܝܘܢܝܐ.
                    ܚܠܼܦ ܚܡܨܠܝܬܐ ܫܘܼܫܢܬܐ ܐܡܿܪ ܕܐܝܟ ܕܩ݀ܕܡܐ ܠܟܿܠܗܘܿܢ ܗܒ̈ܒܐ ܒܦܪܥܐ ܗܿܟܢ ܩܿܕܡ ܦܘܼܢܝܗܘܢܿ
                    ܘܡܼܬܟܗܢܐ ܐܪܥܗܘܿܢ ܛܒܿ ܡܼܢ ܟ݀ܠܗܝܢ ܐܪ̈ܥܬܐ. ܘܬܕܘܼܨܝ ܐܝܟ ܕܝܿܨܐ ܗ̄ ܐܝܟ ܕܘܨܐ ܘܚܕܘܼܬܐ.
                    ܐܚܪ̈ܢܐ. ܕܝܨܐ ܗ̄ ܚܿܕܝܐ ܠܡ ܐܪܥܗܘܿܢ ܒܟܗܝܼܢܘܼܬܐ ܒܕܡܘܼܬ ܚܝܘܼܬܐ ܕܡܬܼܩܪܝܐ ܕܝܿܨܐ ܘܥܿܡܪܐ
                    ܒܛܘܼܪ̈ܐ ܘܐܡܝܼܢܐܝܼܬ ܡܿܪܩܕܐ ܘܡܕܿܝܨܐ܇ ܬܘܼܒ ܙܘܼܗܪܐ ܘܠܘܼܒܒܐ ܕܡܚܝܼ̈ܠܐ ܕܐܬܿܐ ܦܪܘܿܩ
                    ܘܦܿܪܩ ܠܗܘܢܿ ܐܬܼܚܝܠ̈ܝܢ ܐܝܼܕ̈ܝܐ ܗ̄ ܡܛ݀ ܕܒܗܿܠܝܢ ܛܒ̈ܬܐ ܥܬܝܼܕܝܼܢ ܐܢܬܘܢܿ ܠܡܬܒܼܣܡܘܼ
                    ܐܬܚܼܝܠܘ ܒܣܼܒܪܟܘܢܿ ܘܫܕܪܘ ܚܘܼܫܒ̈ܝܟܘܢܿ ܡܛ݀ܠ ܕܐܬܬܼܪܥܘ ܡ̈ܝܐ ܗ̄ ܡܫܼܬܦܥܐ ܕܚܠܬ݀ ܐܠܗܐ
                    ܒܟܿܠܗܿ ܐܪܥܐ ܕܡܘܼܟܠܢܐ. ܐܝܟ ܡ̈ܝܐ ܕܪܕܝܢ ܒܢܚ̈ܠܐ: ܨܚܚܐ ܕܠܘ̄ ܘܗܼܘܐ ܒܫܢܬ݀ ܐܪܒܥܣܪ̈ܐ ܗ̄
                    ܬܫܥܝܼܬܐ ܕܡܿܘܬܐ ܕܐܬܘܼܪܝܐ ܣܿܕܪ ܕܢܚܼܘܐ ܕܠܐ ܐܬܕܓܠܬ݀ ܢܒܝܘܼܬܗ ܘܐܦܿܠܐ ܐܝܿܠܝܢ ܕܥܕܟܝܼܠ
                    ܥܬܝܼ̈ܕܢ ܐܟܙܼܢܐ ܕܫܼܒܝܐ ܘܦܘܼܢܝܐ. ܡܪܝܐ ܗܿܘ ܐܡܿܪ ܗ̄ ܒܗܿܕܐ ܨܿܒܐ ܕܢܕܚܠ ܠܚܙܩܝܐ ܕܬܟܝܼܠ
                    ܗܼܘܐ ܥܠ ܐܠܗܐ ܕܟܐܡܬ݀ ܒܦܘܼܩܕܢܗ ܡܿܚܪܒ ܠܗܿ ܠܐܪܥܐ܀ ܨܚܚܐ ܕܠܙܙ܆ ܬܼܒܥܐ ܘܬܼܨܠܐ ܥܠ ܫܪܟܐ ܗ̄
                    ܥܠ ܫܪܟܢ ܕܦܼܫ ܡܼܢ ܥܣܪܐ ܫܒܼ̈ܛܐ ܕܠܐ ܐܙܠܼܘ ܘܐܬܓܼܘܣܘ ܒܡܨܪ̈ܝܐ ܘܐܬܘܼܪ̈ܝܐ. ܘܕܡܟܿܝܐ
                    ܕܒܐܘܿܪܫܠܡ ܚܒܝܼܫܝܼܢ ܗܼܘܘ. ܝܿܗܒ ܐܢܼܐ ܥܠܘܗܝ ܪܘܼܚܐ ܗ̄ ܨܒܝܿܢܐ ܕܚܘܼܠܬܢܐ ܘܫܡܥ ܥܠ ܬܗܪܩ
                    ܗ̄ ܟܕ ܡܛܝܒܼ ܣܢܚܪܝܼܒ ܕܢܣܼܒ ܠܐܘܿܪܫܠܝܡ ܫܡܼܥ ܥܠ ܬܗܪܩ ܕܢܦܼܩ ܠܡܬܼܟܬܫܘܼ ܥܡܗ ܘܡܚܼܕܐ
                    ܐܫܼܩܠ ܣܢܚܪܝܼܒ ܡܼܢ ܐܬܪܐ ܕܝܼܗܘܼܕ ܠܘܼܩܒܠ ܬܗܪܩ ܘܐܫܟܼܚܗ ܕܡܩܪܒ ܥܡ ܦܪܥܘܢ ܥܠ ܕܠܐ ܫܒܼܩܗ
                    ܕܢܥܩܼܪ ܒܡܨܪܝܢ ܘܒܐܬܪܗ. ܘܡܼܢ ܬܟܬܘܼܫܐ ܕܡܨܪܝܐ ܘܟܘܼܫܝܐ ܕܥܡ ܚܕܼ̈ܕܐ ܐܬܡܼܨܝ ܐܬܘܿܪܝܐ
                    ܘܙܟܼܐ ܠܬܪ̈ܝܗܘܢܿ ܘܦܢܐ܆ ܘܟܬܼܒ ܒܫܘܼܒܗܪܐ ܐܓܪܬܐ ܕܨܥܪܐ ܠܚܙܩܝܐ. ܘܡܡܝܩܐ ܒܟ ܒܬܘܼܠܬܐ ܗ̄
                    ܒܬܘܼܠܬܐ ܩܪܗܿ ܠܐܘܿܪܫܠܡ. ܡܛ݀ܠ ܕܠܐ ܡܚܒܠܐ ܗܘܬ݀ ܒܗܘܢܿ ܙܒܢܼܐ ܒܣܓܕܬ݀ ܦܬܟܪ̈ܐ. ܐܘ ܡܛ݀ܠ
                    ܕܠܐ ܥܕܟܝܼܠ ܐܫܼܬܒܝܬ݀ ܗܘܬ݀ ܐܝܟ ܥܣܪܐ ܫܒ̈ܛܐ. ܒܘܼܚܫܝܼܥܐ </p>
            </div>
            <div type="text">
                <p xml:lang="syr"> ܗ̄ ܛܪܦܐ ܕܚܿܡܐ ܩܕܡ ܕܢܬܼܬܪ̈ܝܼܡܢ ܫܒ̈ܠܐ ܕܠܗܝܢ ܩܿܪܐ ܩܝܡ̈ܬܐ ܡܛ݀ܠ
                    ܬܪܝܼܨܘܼܬܗܝܢ. ܩܿܠܕܐ ܗ̄ ܙܡܿܡܐ ܕܓܡܠܐ. ܟܬܐ ܗ̄ ܙܪܥ ܗ݀ܘ ܕܝܿܥܐ ܒܚܩܠܐ ܡܼܢ ܫܢ̈ܢܐ ܟܕ
                    ܡܬܼܚ̈ܨܕܢ. ܫܢܬܐ ܠܡ ܕܗܿܘܐ ܕܠܐ ܗܿܘܐ ܕܙܪܥܼܬܘܢܼ ܐ݀ܟܠܝܼܬܘܢܿ ܟܬܐ ܗ̄ ܥܠܠܬܐ ܕܦܫܼܬ݀ ܠܟܘܢܿ.
                    ܘܫܢܬܐ ܕܬܪܬܝܢ ܟܬ ܗ̄ ܡܛ݀ܠ ܕܦܿܐܫ ܡܼܢܗܿ ܐܟܡܿܢ ܕܫܢܿܬܐ ܗܿܝ ܕܬܪܬܝܢ ܫܢܬܐ ܗܘܬ݀ ܗ݀ܝ
                    ܕܫܘܼܒܩܢܐ ܕܒܗܿ ܡܫܼܬܒܬܝܼܢ ܐܘܟܝܼܬ ܡܬܼܬܢܝܼܚܝܼܢ ܘܠܐ ܙܪܥܝܼܢ. ܐܦܢܝܼ ܐܦܘ̈ܗܝ ܗ̄ ܐܗܦܼܟ
                    ܢܦܫܼܗ ܟܕ ܦܟܝܼܪ ܡܼܢ ܟܐܒܐ ܠܐܦ̈ܝ ܗܝܟܠܐ. ܗܦܼܟ ܫܡܼܫܐ ܗ̄ ܐܢܫ̈ܝܼܢ ܐܡܿܪܝܼܢ ܕܡܼܢܫܝܠܝ ܗܦܼܟ
                    ܘܫܪܝܼ ܡܼܢ ܡܕܢܚܐ. ܐܚܪ̈ܢܐ. ܕܠܗܘܿܢ ܫܿܠܡܝܼܢܢ ܐܡܿܪܝܼܢ. ܕܗܠܼܟ ܗܼܘܐ ܥܣܪ ܫ̈ܥܐ ܘܫܪܝܼ ܡܼܢ
                    ܕܪܝܼܫ. ܘܗܠܼܟ ܗܼܘܐ ܥܣܪ ܫ̈ܥܐ ܘܫܪܝܼ ܡܼܢ ܕܪܝܼܫ. ܘܗܠܼܟ ܫܥ̈ܐ ܬܪܬܥܣܪ̈ܐ ܘܗܼܘܐ ܝܘܡܐ
                    ܕܬܠܬܝܢ ܘܬܪ̈ܬܝܢ ܫܥ̈ܐ. ܘܗ݀ܕܐ ܐܬ݀ܐ ܐ݀ܦܢ ܡܛ݀ܠ ܚܘܼܠܡܢܐ ܕܚܙܩܝܐ ܗܼܘܬ݀ ܐܠܐ ܐܝܼܬ ܕܐ݀ܡܪܝܼܢ
                    ܕܥܠ ܐܒܕܢܐ ܕܐܬܘܼܪ̈ܝܐ ܪܡܙܐ ܗܼܘܬ݀ ܕܗ݀ܘ ܠܡ ܕܐܗܦܼܟ ܠܫܡܼܫܐ ܗܘܼ ܐܡܝܼܬ ܠܐܬܘܼܪ̈ܝܐ ܘܠܘ ܡܼܢ
                    ܓܕܫܼܐ ܡܝܼܬܘ܀ ܨܠܘܿܬܗ ܕܚܙܟܩܝܐ ܟܕ ܐܬܼܟܪܗ. ܨܚ̄ ܕܠ̄ܚ܆ ܕܒܦܠܓܘܼܬ ܝܘܡ̈ܝ ܐܙܿܠ ܗ̄ ܡܼܢ
                    ܟܘܼܪܗܢܐ ܕܫܚܼܩܢܝ ܦܣܩܿܬ ܣܼܟܪܐ ܕܒܦܓܠܘܼܬ ܚ̈ܝܐ ܕܝܼܗܝܼܒܝܼܢ ܠܒܢܝ̈ܢܫܐ ܐܙܿܠ ܐܢܼܐ ܡܼܢ
                    ܥ݀ܠܡܐ. ܚܦܼܪܐ ܗ̄ ܠܥܦܪܐ ܩ݀ܪܐ. ܕܪܝ ܫܩܼܠ ܗ̄ ܕܠܐ ܬܘܼܒ ܡܬܼܡܢܐ ܐܢܼܐ ܒܕܪܐ ܕܐܝܿܠܝܢ
                    ܕܚܝܼܝܢ. ܒܗ݀ܝ ܕܫܢܝܼ ܠܗ ܕܪܝ ܡܼܢ ܒܝܢܬ݀ ܕܪ̈ܐ ܐܝܟ ܡܫܼ̈ܡܐ ܕܪ̈ܥܘܬܐ ܗ̄ ܕܝܘܡܢ ܗܪܟܐ ܗܿܘ
                    ܘܠܡܚܼܪ ܒܕܘܼܟܬܐ ܐܡܚܪܬܐ. ܐܬܩܼܦܕ ܐܝܟ ܣܝܼܪ̈ܣ ܗ̄ ܐܬܕܡܝܼܘ ܚ̈ܝܝ ܠܡܐܢܐ ܕܣܝܼܪ̈ܣ ܕܐܪܝܼܟ
                    ܘܡܐ ܕܐܬܼܟܪܟ ܐܬܼܟܪܝܼ ܘܙܥܼܪ. ܘܐܝܟ ܢܩܠܐ ܗ̄ ܕܙܒܢܼܐ ܙܥܘܿܪܐ ܩܿܐܡ. ܕܩܪܝܼܒ ܗ̄ ܘܒܥܓܠ
                    ܡܬܓܕܕ ܘܡܬܩܼܦܕ ܘܡܬܼܦܣܩ ܡܼܢ ܙܩܪܬܐ. ܘܗܘܼ ܥܒܼܪ ܘܐܢܝܼܕ ܗ̄ ܗܘܼ ܐܠܗܐ ܥܒܼܪ ܡܼܢ ܚܼܡܬܗ
                    ܕܠܘܿܬܝ ܘܐܢܝܼܕ ܐܘܿܟܝܼܬ ܐܥܝܼܪܢܝ ܡܼܢ ܛܘܼܒܥܐ ܕܫܢܼܬܗ ܕܟܐܒܐ. ܬܘܼܒ ܗܼܘ ܥܒܼܪ ܗ̄ ܥܒܼܪ
                    ܡܢܼܝ ܟܐܒܐ ܕܒܝܘܼܩܪܗ ܐܝܟ ܕܒܢܼܬܐ ܡܛܒܥ ܗܿܘܝܬ ܘܢܕܿܬ ܘܐܬܬܥܝܿܝܼܪܬ ܡܼܢ ܫܢܼܬܝ. ܥܠ ܡܪܪܐ ܗ̄
                    ܝܿܪܬܬ ܬܢܚ̈ܬܐ. ܡܿܢܐ ܗܿܝ ܐܬ݀ܐ ܗܿܫܐ ܗ̄ ܥܠ ܐ݀ܣܝܘܼܬܗ ܕܟܐܒܐ. ܢܣܼܒܘܢܼ ܕܒܠܬܐ ܗ̄ ܣܡܐ
                    ܕܠܩܘܼܒܠܝܐ ܕܟܐܒܐ ܕܒܥܼܠܬܐ ܕܡܬܼܬܣܝܼܡܐܥܠ ܫܘܼܚܢܐ ܡܚܒܠܐ. ܗܪܟܐ ܕܝܢ ܬܕܡܘܼܪܬܐ ܥܠ ܬܕܡܘܼܪܬܐ
                    ܐܝܟ ܗ݀ܝ ܕܩܝܣܐ ܡܪܝܼܪܐ ܚܠܝܼ ܠܡ̈ܝܐ ܡܪܝܼܪ̈ܐ. ܕܒܠܼܬܐ. ܬܐܢ̈ܐ ܕܟܒܝܼܫ̈ܢ ܒܡ̈ܐܢܐ ܘܩܿܪܝܢ
                    ܠܗܝܢ ܕܒ̈ܠܐ. ܐܫܥܝܐ ܒܿܬܪ ܕܐܫܼܬܥܝܼܪ ܠܚܙܩܝܐ ܥܠ ܫܒܼܝܐ ܕܒܢܘ̈ܗܝ ܘܐܚܪ̈ܢܝܬܐ ܐܡܿܪ ܥܠ
                    ܦܘܼܢܝܐ܀ ܨܚܚܐ ܕܐܪܒܥܝܼܢ ܒܝܐܘܼܗܝ ܒܝܐܘܼܗܝ ܗ̄ ܦܿܩܕ ܠܟܗ̈ܢܐ ܘܠܣܦܪ̈ܐ ܕܢܒܼܝܐܘܿܢ ܠܥܡܐ
                    ܒܡܠܦܢܘܼܬܗܘܿܢ ܕܐ݀ܦܢ ܡܫܼܬܒܝܢ ܐܠܐ ܦ݀ܢܝܢ </p>
            </div>
            <div type="text">
                <p xml:lang="syr"> ܘܨܒܬ݀ ܒܚܛܝܼܬܐ. ܘܥܠܼܬܐ ܕܫܒܝܼܬܐ ܚܛܗ̈ܝܗܿ ܐܢܘܢܿ ܘܥܠܗ݀ܝ ܐܬܡܼܠܝܼܘ ܚܝܠܐ
                    ܕܡܕܘ̄ܕܘܼ ܘܢܦܼܠܘ ܒܗ ܘܗܼܘ ܐܝܬܼܝܼ ܐܢܘܿܢ ܠܡܘܼܟܟܐ ܕܫܒܼܝܐ. ܐܥܦܐ ܕܟܿܠܗܘܿܢ ܚܛܗ̈ܝܗܿ ܗ̄
                    ܐܓܪܐ ܕܨܒܝܿܢܐ ܒܝܼܫܐܚܕ ܒܬܪܝܢ ܥܠ ܟ݀ܠ ܕܣܥܪܬ݀. ܩ݀ܠܐ ܕܩܿܪܐ ܗ̄ ܟܪ̈ܘܙܐ ܡܣܒܪܝܼܢ ܩܕܡܝܗܘܿܢ
                    ܥܠ ܦܘܼܢܝܐ. ܦܢܘ ܗ̄ ܦܢܘ ܐܘܿ ܒܒܠ̈ܝܐ ܐܘܼܪܚܐ ܕܐܚܼܕܬܘܢ ܕܢܦܼܢܐ ܒܗܿ ܥܡܐ. ܘܢܗܼܘܐ ܥܪܡܐ ܗ̄
                    ܕܟܘ ܠܐܘܼܪ̈ܚܬܐ. ܥܪܡܐ ܘܐܬܪܐ ܥܣܩܐ ܠܕܘܼܟ̈ܝܬܐ ܕܡܠ̈ܝܢ ܟܐܦ̈ܐ ܘܠܐ ܦܫܝܼܩ ܕܢܥܼܒܪ ܒܗܝܢ.
                    ܩ݀ܠܐ ܕܐܡܿܪ ܩܪܝܼ ܗ̄ ܐܠܗܐ ܦܩܼܕ ܠܢܒܝܐ ܕܢܩܼܪܐ ܦܘܼܢܝܐ. ܡܿܢܐ ܐܩܿܪܐ ܗ̄ ܢܒܝܐ ܠܐܠܗܐ ܕܡܘܢܿ
                    ܐܩܿܪܐ. ܟ݀ܠ ܒܣܪ ܥܡܝܼܪܐ ܗܼܘ ܗ̄ ܡܿܦܢܐ ܐܠܗܐ ܠܢܒܝܐ. ܕܐ݀ܦܢ ܡܣܼܬܒܪܝܼܢ ܗܼܘܘ ܒܒܠ̈ܝܐ
                    ܚܝܠ̈ܬܢܐ. ܐܠܐ ܒܙܒܼܢܐ ܕܦܘܼܢܝܐ ܠܐ ܡܫܿܚܠܦܝܼܢ ܡܼܢ ܥܡܝܼܪܐ ܕܚܿܡܐ ܘܝ݀ܒܫ ܒܪ ܫܿܥܬܗ. ܝܿܒܫ
                    ܥܡܝܼܪܐ ܗ̄ ܐܠܐ ܐ݀ܦܢ ܒܒܠ̈ܝܐ ܒܕܡܘܼܬ ܪܘܼܚܐ ܡܝܒܫܢܝܼܬܐ ܐ݀ܬܐ ܥܠܝܗܘܿܢ ܪܘܓܙܐ ܓܙܪ ܕܝܼܢܐ
                    ܘܝ݀ܒܫܝܼܢ ܐܝܟ ܥܡܝܼܪܐ ܘܥܘܼܦܝܐ ܕܝ݀ܒܫ ܡܼܢ ܪܘܼܚܐ ܕܫܘܒܐ. ܘܫܿܕܝܢ ܡܢܼܗܘܢܿ ܟܗܝܼܢܘܼܬܗܘܢܿ.
                    ܐܠܐ ܫܘܼܘ̈ܕܝܐ ܛܒ̈ܐ ܕܐܫܼܬܘܕܝܼ ܐܠܗܐ ܠܥܡܗ ܠܐ ܛ݀ܥܐ ܠܗܘܿܢ. ܗܿܐ ܐܓܪܗ ܥܡܗ ܗ̄ ܕܐܝܟ
                    ܥܒܿܕ̈ܘܗܝ ܕܟ݀ܠܚܕ ܦܿܪܥ ܠܗ ܟܕ ܠܛܒ̈ܐ ܝܿܗܒ ܛܒ̈ܬܐ ܘܠܒܝܼܫ̈ܐ ܠܡܣܡܒܪܝܼܫܐ ܡܫܿܠܡ ܐܟܙܼܢܐ
                    ܕܠܒܒܠ̈ܝܐ. ܫܘܼܥܠܐ ܗ̄ ܙܘܪܐ ܐܘܟܝܼܬ ܦܣܬ݀ ܐܝܼܕܐ ܟܕ ܟܦܝܼ̈ܦܢ ܨܒܥ̈ܬܐ ܩܠܝܼܠ. ܠܡܿܢ
                    ܕܡܝܼܬܘܼܢܢܝܗܝ ܠܐܠܗܐ ܗ̄ ܨ݀ܒܐ ܕܢܠܦ ܕܠܐ ܕ݀ܡܐ ܠܦܬܟܪ̈ܐ. ܠܘ ܓܝܪ ܠܡܕܡ ܕܡ݀ ܐܠܗܐ. ܠܐ ܐܝܼܬ
                    ܡܕܡ ܕܕܡܿܐ ܠܗ ܒܗ݀ܝ ܕܡܥܠܝ ܡܼܢ ܟ݀ܠܡܕܡ. ܨܠܡܐ ܕܝܢ ܕܥܿܒܕ ܢܓܪܐ ܟܕ ܡܬܼܚܫܫ ܒܩܝܣ̈ܐ ܓܿܒܐ
                    ܩܝܣܐ ܕܫܪܝܼܪ ܘܠܐ ܐܝܼܬ ܒܗ ܒܠܛܝܼܬܐ. ܘܒ݀ܬܪܟܢ ܒܝܕ ܐܘܼܡܢܘܼܬܐ ܡܩܝܼܡ ܠܨܠܡܐ ܕܠܐ ܡܙܕܥܙܥ.
                    ܗܿܠܝܢ ܠܡ ܠܐ ܝܼܕܥܬܘܢܼ ܗ̄ ܒܟ݀ܠܗܝܢ ܗܿܠܝܢ ܠܐ ܝܼܠܦܼܬܘܢܿ ܘܠܐ ܐܣܬܼܟܠܬܘܿܢ ܕܐܢܐ ܣܿܡܬ
                    ܫܬ̈ܐܣܐ ܕܐܪܥܐ ܘܙܗܝܼܪ ܐܢܼܐ ܒܚܘܓܬܗܿ ܐܘܿܟܝܼܬ ܒܚܘܼܕܪܗܿ ܘܟܪܘܼܟܝܗܿ ܘܐܣܓܝܿܬ ܒܢܝܢܫ̈ܐ
                    ܥܡܘܪ̈ܝܗܿ ܐܝܟ ܩܡܨܐ ܒܣܘܓܐܐ ܕܐܝܼܩܪܗ ܗ̄ ܐܟܙܼܢܐ ܕܥܒܼܕ ܠܗܿܠܝܢ ܟܿܠܗܘܿܢ ܘܝܿܕܥ ܠܗܘܿܢ ܐܝܟ
                    ܒܡܢܝܿܢܐ. ܗܿܘܢܐ ܐܦܿܠܐ ܒܢܝ̈ܢܫܐ ܛܥܝܢ ܠܗ ܐܦܿܢ ܣܿܓܝܐܝܢ. ܘܐܦܿܠܐ ܛܥ̈ܝܢ ܒܪ̈ܝܬܐ ܠܐܢܫ.
                    ܒܗ݀ܝ ܕܠܩܘܕܥܢܘܼܬܐ ܕܐܝܼܩܪܗ ܘܕܚܝܠܗ ܒܼܪܐ ܐܢܝܢ. ܢܬܼܛܪܦܘܢܼ ܥܠ̈ܝܡܐ ܗ̄ ܒܒܠ̈ܝܐ ܕܗ݀ܫܐ
                    ܐܝܼܝܗܘܢܿ ܚܝܠ̈ܬܢܐ ܒܙܒܼܢܐ ܕܦܘܼܢܝܐ. ܢܬܼܛܪܦܘܢܼ ܒܨܪܝܼܟܘܼܬܐ ܘܒܥܩ̈ܬܐ ܕܡܬܼܟܪ̈ܟܢ ܠܗܘܿܢ
                    ܢܬܬܼܩܠܘܢܼ ܩܕܡ ܐܠܘ̈ܨܐ܀ ܨܚܚܐ ܕܡ̄ܐ܆ ܫܬܘܼ̈ܩܝܼܢ ܓܙܪ̈ܬܐ ܗ̄ ܬܡܗܼܘ ܐܦ ܐܢܬܘܢܿ ܥܡܪ̈ܝ
                    ܓܙܪ̈ܬܐ ܘܩܘܼܡܘ ܒܕܘܼܡܪܐ ܥܠ ܬܡܝܼܗ̈ܬܐ ܕܥܒܕ ܡܪܝܐ. ܢܚܠ̈ܦܢ ܝܚܠܐ ܗ̄ ܒܗܿܢܐ ܫܘܼܚܠܦܐ ܬܗܼܪܘ
                    ܕܐܝܿܟܢ ܒܒܠ̈ܝܐ ܠܡܚܝܼܠܘܼܬܐ ܪܒܼܬܐ ܡܼܛܘ ܘܝܼܣܪܐܝܠ ܩܢܼܐ ܚܝܠܐ ܬܩܝܼܦܐ. ܢܩܼܪܒܢ ܘܗܿܝܕܝܢ.
                    ܠܕܝܼܢܐ ܢܩܼܪ̈ܒܢ ܗ̄ ܙ݀ܕܩ ܠܗܝܢ ܟܐܡܼܬ݀ ܕܢܒܼܚ̈ܢܢ ܐܝܿܠܝܢ ܕܗܘܼܘ </p>
            </div>
            <div type="text">
                <p xml:lang="syr"> ܡܢܼܝ ܠܘܿܬܗܝܢ ܘܨܝܕ ܒܝܬ̈ܝܝ. ܘܗܿܝܕܝܢ ܢܡܼܠ̈ܠܢ ܥܠܝܗܝܢ ܕܕܡܿܝܢ ܠܕܪ̈ܐ ܡܼܢ
                    ܗ̄ ܗ݀ܘ ܠܡ ܕܡܼܢ ܪܝܼܫܝܼܬܐ ܒܪܝܗܼܝ ܠܐܕܡ ܘܐܩܝܼܡ ܡܢܼܗ ܟܿܠܗܘܢܿ ܕܪ̈ܐ. ܚܙܝܢ̈ܝ ܓܙܪ̈ܬܐ
                    ܘܕܚܠܼܘ ܗ̄ ܚܠܼܛ ܫܪܒܐ ܕܒܝܬ ܓܘܿܓ ܡܼܢ ܐܝܿܠܝܢ ܕܡܣܼܬܥܪ̈ܢ ܗܼܘ̈ܝ ܗܿܝܕܝܟ ܒܕܒܝܬ ܓܘܿܓ
                    ܕܚܿܠܼܝܼܢ ܘܙ݀ܝܥܝܼܢ ܐܦ ܗܿܢܘܢܿ ܕܥܿܡܪܝܼܢ ܒܓܙܪ̈ܬܐ. ܓܚܠܼܘ ܘܩܼܪܒܘ ܘܐܬܼܘ ܗ̄ ܕܒܝܬ ܓܘܿܓ.
                    ܘܟܕ ܛ݀ܒ ܕܚܿܠܝܼܢ ܡܼܢ ܫܡܼܥܐ ܕܩܕܡ̈ܝܬܐ ܕܗܼܘ̈ܝ ܒܡܨܪܝܢ ܘܒܐܬܘܼܪ̈ܝܐ ܘܡܠܒܒܝܼܢ ܘܡܚܝܠܝܼܢ
                    ܠܚܕܕ̈ܐ ܠܡܐܼܬܐ ܥܠ ܥܡܐ. ܘܠܒܼܒ ܢܓܪܐ ܠܩܝܢܝܐ ܗ̄ ܟܕ ܛ݀ܒ ܡܦ݀ܣܝܼܢ ܒܣܪܝܼܩ̄ܘܼ ܕܦܬܟܪ̈ܐ
                    ܕܥܒܿܕ ܐܝܼܕ̈ܝܐ ܕܐܢܫܐ ܐܢܘܿܢ. ܕܢܓܪܐ ܡܪܟܒ ܠܩܝܣ̈ܝܗܘܢܿ ܘܩܝܢܝܐ ܡܪܩܩ ܘܡܪܫܫ ܒܩܘܼܪܢܝܐ ܛܣܐ
                    ܕܦܪܙܠܐ ܐܘܿ ܕܣܐܡܐ. ܕܩܿܪܝܡܝܼܢ ܥܠܝܗܘܿܢ ܕܠܐ ܢܫܼܬܡܛܘܢܼ ܩܝ̈ܣܝܗܘܢܿ ܡܼܢ ܪܘܼܟܒܗܘܢܿ
                    ܘܡܠܿܒܒܝܼܢ ܠܚܕܕ̈ܐ ܘܥܿܒܕܝܼܢ ܠܗܘܢܿ. ܘܐܡܿܪ ܥܠ ܕܒܼܩܐ ܗ̄ ܒܙܒܼܢܐ ܕܡܩܝܼܡܝܼܢ ܠܦܬܟܪܐ
                    ܡܩܿܠܣܝܼܢ ܠܥܒܘܼܕ̈ܘܗܝ ܕܫܦܝܼܪ ܡܕܒܿܩ ܘܡܿܪܟܒ ܡܫܪܪܝܼܢ ܠܗ ܒܨ̈ܨܐ ܕܠܐ ܢܬܬܼܙܝܼܥ. ܗ݀ܫ
                    ܝܼܣܪܐܝܠ ܗ̄ ܡܦܿܢܐ ܠܡܠܼܬܗ ܠܘܿܬ ܝܼܣܪܐܝܠ. ܒܝܡܝܼܢܝ ܙܕܝܼܩܬܐ ܗ̄ ܩܼܪܗܿ ܙܕܝܼܩܬܐ ܡܛ݀ܠ
                    ܕܙܕܝܼܩܐܝܼܬ ܣܿܥܪ ܗܼܘܐ ܨܝܼܕ ܬܪ̈ܝܗܘܢܿ ܓܒ̈ܐ ܒܒܠ̈ܝܐ ܘܝܼܣܪ̈ܠܝܐ. ܬܘܠܥܗ ܕܝܥܩܘܿܒ ܗ̄ ܠܐ
                    ܬܕܚܠܘܢܼ ܘܬܚܘܼܪܘܢܼ ܒܫܦܼܠܟܘܢܿ ܕܗܿܫܐ. ܕܠܐ ܦܪܫܝܼܢ ܐܢܬܘܿܢ ܡܼܢ ܬܘܠܥܐ ܘܡܢܝܿܢܐ ܕܪܫܦ ܥܠ
                    ܐܪܥܐ. ܦܫܝܼܩ ܠܝܼ ܓܝܪ ܕܐ݀ܦܪܘܿܩܟܘܿܢ ܘܠܡܥܼܒܕܟܘܿܢ ܫܒܝܼܚ̈ܐ ܡܢܝܿܢܐ ܐܝܼܬܘܗܝ ܝܠܕܐ ܕܩܡܨܐ
                    ܕܠܐ ܥܕܟܝܼܠ ܐܫܬܼܡܠܝܼ ܒܦܪܚܗ. ܐܚܪ̈ܢܐ. ܡܢܝܿܢܐ ܩܿܪܝܢ ܠܗ݀ܝ ܕܝܿܬܒܐ ܥܠ ܫܒܝܼܠܐ ܘܝ݀ܒܫܐ
                    ܘܐܝܼܬܝܗܿ ܣܘܼܡܩܬ݀ ܓܘܢܐ. ܐܝܟ ܓܪܓܪܐ ܚܿܕܬܐ ܕܚܪ̈ܝܼܦܢ ܫܥܥ̈ܬܗܿ ܕܝܿܫܝܼܢ ܠܗܘܿܢ ܐܢܬܘܢܿ
                    ܒܪ̈ܓܠܝܟܘܢܿ. ܬܕܘܼܫ ܛܘܼܪܗܐ ܗ̄ ܠܕܒܝܬ ܓܘܿܓ ܬܕܘܿܫܘܢܿ ܘܬܗܼܦܟܘܢܼ. ܪܘܼܚܐ ܕܝܢ ܘܥܠܥܠܐ ܩܿܪܐ
                    ܠܓܙܪ ܕܝܼܢܐ ܕܐ݀ܬܐ ܥܠ ܥܡ̈ܡܼܐ ܡܣ̈ܟܼܢܐ ܘܒܝ̈ܫܐ ܒ݀ܥܝܢ ܗ̄ ܥܠ ܥܡܐ ܕܒܫܼܒܝܐ ܐܡܿܪ
                    ܕܡܫܼܬܠܗܒܝܼܢ ܒܥܩ̈ܬܐ ܘܠܝܬ ܕܡܦܿܝܓ ܨܗܝܗܘܢܿ ܘܒܒܠ̈ܝܐ ܠܐ ܡܪܿܚܡܝܼܢ ܥܠܝܗܘܿܢ. ܒܪܡ ܐܢܿܐ ܡܪܝ
                    ܐܥܿܢܐ ܐܢܘܢܿ. ܩܪܒܼܘ ܕܝܼܢ̈ܝܟܘܢܿ ܗ̄ ܨ݀ܒܐ ܕܢܚܣܼܕ ܐܢܘܿܢ ܥܠ ܦܘܼܠܚܢ ܦܬܟܪ̈ܐ ܘܐܡܿܪ. ܩܪܒܼܘ
                    ܗ̄ ܦܪܣܘ ܚܘܼܫ̈ܒܝܟܘܢܿ ܘܩܪܒܼܘ ܐܢܘܿܢ ܠܐܠܗܐ ܕܢܕܘܢ ܐܢܘܿܢ. ܘܢܩܼܪܒܘܢ ܘܢܚܼܘܘܢܿ ܗ̄
                    ܦܬܟܪ̈ܝܗܘܢܿ ܐܝܿܠܝܢ ܕܥܬܝܼܕ̈ܢ ܐܦܿܢ ܠܡܣܼܥܪ ܐܝܟ ܥܒܿܕ̈ܝ ܠܐ ܡܿܨܝܢܼ ܢܩܕܡܘܢܼ ܘܢܐܡܼܪܘܢܼ
                    ܥܬܝܼܕ̈ܬܐ. ܗܿܐ ܐܢܬܘܢܿ ܠܐ ܡܕܡ ܐܝܼܬܝܟܘܢܿ ܘܐܬܥܼܒܕܬܘܿܢ ܡܿܢ ܗܿܢܘܢ ܕܫܿܘܝܢ ܕܬܼܚܪܒܘܢܿ.
                    ܘܐܬܓܼܒܝܼܬܘܿܢ ܘܐܬܬܩܼܢܬܘܢܼ ܡܼܢ ܒܢܝܢ̈ܫܐ ܒܡܼܥܒܕܢܘܼܬܐ ܕܫܐܕ̈ܐ ܛܢ̈ܦܐ. ܪ̈ܝܫܝܬܐ ܝܩܝܼܪ̈ܬܐ
                    ܕܐܝܼܬ ܒܨܗܝܘܢܿ. ܕܝܗܒܿܬ ܠܗܿ ܘܥܡܼܡ̈ܐ ܓܠܝܼܙܝܼܢ. ܘܠܐܘܿܪܫܠܡ ܡܣܒܪܢܐ ܗ̄ ܗ݀ܘ ܕܡܣܿܒܪ ܠܗܿ
                    ܥܠ ܦܘܼܢܝܐ. ܕܐܫܿܐܠ ܐܢܼܐ ܘܗܿܐ ܠܡ ܐܢ ܢܫܼܬܐܠܘܢܼ ܦܬܟܪ̈ܐ ܥܠ ܗܘܝܗܘܢܿ ܠܐ ܡܦܢܝܢ </p>
            </div>
            <div type="text">
                <p xml:lang="syr"> ܦܬܓܡܐ܆ ܪܝܼܩܢܝܬܐ ܗ̄ ܐܬܥܼܒܕܘ ܓܝܪ ܡܼܢ ܒܢܝܢ̈ܫܐ ܗܿܢܘܿܢ ܕܩܿܢܝܢܼ ܨܒܝܿܢܐ
                    ܣܪܝܼܩܐ ܡܼܢ ܨܒܝܿܢܐ ܐܬܥܼܒܕܘ܆ ܪܘܼܚܐ ܠܨܒܝܿܢܐ ܩܿܪܐ܇ ܪܝܼܩܢܝܬܐ ܣܪܝܼܩܬܐ ܨܚܚܐ ܕܡܒ̄܆ ܗܿܐ
                    ܠܥܒܕܝ ܣܡܟܿܬ ܗ̄ ܚܝܿܠܬܗ ܗ̄ ܠܙܘܼܪܒܒܝܠ. ܣܡܟܿܬ ܗ̄ ܚܝܿܠܬܗ ܥܠ ܕܒܝܬ ܐܓܘܓ. ܐܠܐ ܐܝܟ ܕܘܝܼܕ
                    ܥܠ ܐܠܗܐ ܡܣܿܩ ܠܗܿ ܠܙܿܟܘܼܬܐ. ܘܫܪܓܐ ܕܡܛܦܿܛܦ ܩܿܪܐ ܠܐܝܿܢܐ ܕܓܡܼܪ ܡܫܼܚܗ ܘܠܐ ܦܫܼܬ݀ ܒܗ
                    ܕܝܼܢܐ ܘܡܪܡܐ ܠܗ ܠܥܡܐ ܕܚܣܝܼܪ ܗܼܘܐ ܡܼܢ ܛܒ̈ܬܐ. ܟܕ ܦܢܼܐ ܒܕܡܘܼܬ ܫܪܓܐ ܕܩܪܝܼܒ ܠܕܘܼܥܟܐ.
                    ܘܡܿܢܗܪ ܠܗ ܐܠܗܐ. ܘܡܥܿܬܪ ܒܪܝܼܫܢܘܼܬܗ ܕܙܼܪܒܒܝܠ. ܚܕ̈ܬܬܐ ܐܢܿܐ ܡܚܿܘܐ ܗ̄ ܕܥܕܟܝܠ ܠܐ
                    ܗܼ̈ܘܝ. ܘܩܕܡ̈ܝܬܐ ܗ̄ ܒܥܝܢ̈ܝܟܘܢܿ ܚܙܝܬܘܢܿ ܐܢܝܢ ܕܚܕܐ ܡܢܼܗܝܢ ܐܒܕܢܐ ܕܐܬܘܼܪ̈ܝܐ ܥܡ
                    ܬܡܝܼܗ̈ܬܐ ܕܗܼ̈ܘܝ ܠܘܿܬ ܚܙܩܝܐ. ܘܥܕܠܐ ܢܨܡܼ̈ܚܢ ܗ̄ ܐܦ ܐܚܪ̈ܢܝܬܐ. ܫܒܼܚܘ ܠܡܪܝܐ ܗ̄ ܥܠ ܐܦܝ̈
                    ܗܿܠܝܢ ܕܣܥܼܪ ܨܝܕ̈ܝܟܘܢܿ. ܢܚܼܕܐ ܡܕܒܪܐ ܗ̄ ܠܐܘܿܪܫܠܡ ܩ݀ܪܐ ܡܕܒܪܐ ܕܚܿܕܝܐ ܡܐܕܡܬܼܒ̈ܢܝܢ
                    ܩܘܼܪ̈ܝܐܐ ܕܚܕܪ̈ܝܗܿ. ܘܡܪ̈ܓܐ ܗ̄ ܡܪ̈ܓܐ ܕܐܪܥܐ ܕܡܘܼܟܠܢܐ. ܬܗܼܘܐ ܪܥܝܢܐ ܕܥܢ̈ܐ ܕܒܢ̈ܝ ܩܕܪ
                    ܕܐܬܿܝܢ ܠܕܒܼܚ̈ܐ ܕܡܩܪܒܝܼܢ ܠܐܠܗܐ. ܘܢܫܼܒܚܘܢܼ ܝܿܬܒ̈ܝ ܫܦܝܼ̈ܦܐ ܗ̄ ܥܡܘܿܪ̈ܝ ܨܗܝܘܿܢ ܕܐܝܟ
                    ܕܒܫܩܝܼܦܐ ܒܥܘܼܕܪܢܗ ܕܐܠܗܐ ܡܣܼܬܬܪܝܢ ܗܼܘܘ ܡܪܝܐ ܐܝܟ ܓܢܡܒܪܐ ܗ̄ ܡܪܝܐ ܠܡ ܗܿܐ ܢ݀ܦܩ
                    ܘܡܿܙܝܼܩ ܩܪܐ ܟܕ ܛܿܐܢ ܚܠܼܦ ܥܡܗ ܘܡܼܬܪܓܪܓ ܕܢܩܼܛܘܿܠ ܠܒܒܠ̈ܝܐ ܕܫܒܼܘ ܠܥܡܗ. ܘܫܬܩܿܬ ܡܼܢ ܗ̄
                    ܟܕ ܠܚܝܼܡ ܡܪܝܐ ܥܠ ܒܒܠ̈ܝܐ ܐܡܼܪ ܗܿܠܝܢ ܕܣܿܒܪܝܼܢ ܐܢܬܘܢܿ ܕܥܕܡܐ ܠܥܿܠܡ ܐ݀ܫܬܘܿܩ ܟܕ ܠܐ
                    ܦܿܪܩ ܐܢܼܐ ܠܥܡܝ. ܣܝܒܼܪܬ ܡܼܢ ܥ݀ܠܡ ܗ̄ ܐܝܟ ܝ݀ܠܕܬܐ ܕܡܣܿܝܒܪܐ ܚܒ̈ܠܐ ܟܕ ܡܣܿܟܝܐ ܠܝܠܼܕܐ
                    ܕܒܗ ܡܫܼܬܪܝܢ ܚܒܠ̈ܝܗܿ ܗܿܟܢܐ ܐܦ ܐܢܿܐ ܐܣܿܝܒܪܟܘܢܿ ܟܕ ܡܥܿܘܠܝܼܢ ܐܢܬܘܢܿ ܒܡܝ ܥܕܡܐ ܠܙܒܼܢܐ
                    ܕܒܗ ܗܿܘܐ ܫܪܝܐ ܠܚܒܼܠܝ ܒܐܒܕܢܐ ܕܝܼܠܟܘܢܿ ܘܦܘܼܢܝܐ ܕܥܡܐ. ܐ݀ܥܒܕ ܢܗܪ̈ܘܬܐ ܗ̄ ܢܗܪ̈ܘܬܐ
                    ܘܐܓ̈ܡܼܐ ܠܒܒܠ̈ܝܐ ܩ݀ܪܐ ܘܐܡܿܪ ܕܗܿܢܘܿܢ. ܕܒܣܘܓܐܐ ܕܚܝܠ̈ܘܬܐ ܫܿܦܥܝܼܢ ܗܼܘܘ ܐܝܟ ܢܗܪ̈ܘܬܐ
                    ܐܥܿܒܕ ܕܝܿܒܫܝܼܢ ܐܝܟ ܓܙܪ̈ܬܐ ܚܪ̈ܒܬܐ ܒܡܨܥܬ݀ ܝܡܐ ܕܠܐ ܩܢܝ̈ܢ ܬܠܝܼܠܘܼܬܐ܆ ܘܗܿܢܘܢܿ ܕܐܝܟ
                    ܐܓ̈ܡܐ ܣܒܝܼܣܝܼܢ ܗܼܘܘ ܒܐܢܫܘܼܬܐ ܐ݀ܫܢܐ ܐܢܘܿܢ ܠܡܓܙܝܘܼܬܐ. ܐܕܿܒܪ ܥܘܝܼܪ̈ܐ ܗ̄ ܝܘܼܕ̈ܝܐ
                    ܒܐܘܼܪܚܐ ܕܠܐܦ̈ܝ ܐܘܿܪܫܠܡ ܗ݀ܝ ܕܛܥܐܘܼܗܿ ܒܢܘܓܪܐ ܕܙܒܼܢܐ ܕܫܒܼܝܐ. ܚܪ̈ܫܐ ܫܡܥܼܘ ܗ̄ ܡܩܿܪܒ
                    ܡܪܬܝܢܘܼܬܐ ܠܥܡܐ ܫܡܼܥܘ ܠܡ ܗ݀ܫ ܐܝܿܠܝܢ ܕܡܬܼܐܡܪ̈ܢ ܠܟܘܿܢ. ܐܢܬܘܢܿ ܕܐܝܟ ܚܪ̈ܫܐ ܠܫܡܼܥܐ
                    ܘܥܘܝܼܪ̈ܐ ܠܚܼܙܘܐ ܐܝܼܬܝܟܘܿܢ ܨܝܕ ܐܠܗ̈ܝܬܐ ܡܢܘ ܥܘܝܼܪܐ ܗ̄ ܥܒܕܐ ܘܡܠܐܟܐ ܠܥܡܐ ܩ݀ܪܐ ܡܛ݀ܠ
                    ܒܝܬܝܘܼܬܗܘܢܿ ܘܡܫܬܕܪܢܘܼܬܗܘܿܢ ܕܨܝܕ ܐܚܪ̈ܢܐ. ܬܘܼܒ ܥܒܕܐ ܘܡܠܐܟܐ ܠܥܡܐ ܩ݀ܪܐ ܡܛ݀ܠ
                    ܒܝܬܝܘܼܬܗܘܢܿ ܘܡܫܬܕܪܢܘܼܬܗܘܿܢ ܕܨܝܕ ܐܚܪ̈ܢܐ. ܬܘܼܒ ܥܒܕܐ ܘܡܠ̈ܐܟܐ ܩܿܪܐ ܠܢܒ̈ܝܐ ܕܓ̈ܠܐ
                    ܕܡܣܼܬܒܪܝܼܢ ܗܼܘܘ ܕܡܼܢ ܐܠܗܐ ܐܫܼܬܕܪܘ. ܡܿܢܘܼ ܥܘܝܼܪܐ ܗ̄ ܠܪܘܪ̈ܒܢܐ ܘܠܕܝܿܢ̈ܐ ܩ݀ܪܐ ܗܿܟܢ
                    ܕܟܕ ܡܣܒܪܝܼܢ ܕܡܿܛܐܒܝܼܢ ܠܥܡܐ ܡܛܿܒܥܝܼܢ ܗܼܘܘ </p>
            </div>
            <div type="text">
                <p xml:lang="syr"> ܠܗ. ܘܐܬܚܼܙܝܼܘ ܥܘܝܼܪ̈ܐ ܘܡܓ̈ܙܝܐ ܡܼܢ ܝܼܕܥܬܐ ܕܐܠܗܐ. ܡܪܝܐ ܨܒܼܐ ܡܛ݀ܠ
                    ܕܟܐܢܐ ܐܝܼܬܘܗܝ ܨܒܼܐ ܕܢܘܪܒ ܘܢܫܒܼܚ ܠܢܡܘܿܣܐ ܒܝܕ ܬܒܼ݁ܬܐ ܕܐܝܬܝܼ ܥܠ ܗܿܢܘܢ ܕܫܪܘܼܗܝ. ܘܗܘܼ
                    ܥܡܐ ܒܙܝܼܙܐ ܗ̄ ܕܠܐ ܢܛܪܘ ܠܢܡܘܿܣܐ ܘܗܼܘܘ ܕܝܼ̈ܫܐ ܘܒܙܝܼ̈ܙܐ ܡܼܢ ܒܒܠ̈ܝܐ. ܦܚ̈ܐ ܘܬܘܼܩܠ̈ܬܐ
                    ܗܼܘܘ ܠܗܘܿܢ. ܘܒܒ̈ܬܐ ܐܣܝܼܪ̈ܐ ܗ̄ ܐܣܝܼܪ̈ܐ ܠܦܬܟܪ̈ܐ ܩ݀ܪܐ ܕܐܦ ܠܗܘܢܿ ܫ݀ܩܠܝܼܢ ܒܥ̈ܠܕܒܒܐ
                    ܘܠܝܬ ܕܡܦܿܨܐ ܐܢܘܿܢ. ܗ݀ܝ ܕܒܒ̈ܬܐ ܛܫܝܼܘ ܡܼܢ ܕܚܠܼܬܐ ܕܫܒ̈ܝܐ ܣ݀ܝܡܼܝܢ ܗܼܘܘ ܠܗܘܿܢ ܒܚܫܘܼܟܐ
                    ܕܠܐ ܢܫܼܬܩܠܘܢܼ ܨܚܚܐ ܕܡܓ̄ ܗܿܐ ܝܗܒܿܬ ܠܡܨܪܝܢ ܚܠܦܼܝܟ ܗ̄ ܥܠ ܦܘܼܢܝܐ ܐܝܿܟܢܐ ܕܡܘܗܒܬܐ ܐܬܿܠ
                    ܚܠܼܦܝܟ ܠܡܨܪܝܢ ܘܠܣܫ ܘܠܫܒܐ ܠܟܘܼܪܫ ܦܪܣܝܐ ܕܫܿܪܐ ܠܟ ܡܼܢ ܫܒܝܼܬܐ ܡܼܢ ܕܝܩܝܼܪ ܐܢܬ ܗ̄ ܡܛ݀ܠ
                    ܐܢܬ ܒܥܝܢ̈ܝ ܡܼܢܟܿܠ ܥܡ̈ܡܝܼܢ. ܡܛܠܗܿܕܐ ܐܫܬܟܚܿܬ ܒܥܝܢ̈ܝ ܟܘܼܪܫ. ܘܐܦ ܒܥܝܢ̈ܝ ܟܿܠܗܘܢܿ
                    ܥܡ̈ܡܼܐ ܡܛܿܠܬܟܘܢܿ ܫܕܿܪܬ ܗ̄ ܫܕܿܪܬ ܥܠ ܒܿܒܝܠ ܠܡ̈ܕܝܐ. ܘܐܝܬܝܿܬ ܗ̄ ܐܝܬܝܿܬ ܠܥܪܘܿܩܐ
                    ܐܘܟܝܼܬ ܟ̈ܠܕܝܐ ܡܛ݀ܠ ܡܚܝܼܠܘܼܬܗܘܢܿ ܩܕܡܝܬܐ. ܘܠܟ̈ܠܕܝܐ ܗ̄ ܕܢܐܼܡܪ ܕܐܦ ܐܝܿܠܝܢ ܕܝܼܬܒܘ
                    ܒܐܠܼܦܐ. ܘܬܟܝܼܠܝܼܢ ܗܼܘܘ ܟܐܼܡܬ݀ ܕܥܪܩܝܼܢ ܠܓܙܪ̈ܬܐ. ܥܒܕܿܬ ܕܢܬܼܬܨܝܼܕܘܢ ܡܼܢ ܡܕ̈ܝܐ
                    ܘܢܩܼܒܠܘܢ ܡܣܿܡ ܒܪܝܼܫܐ. ܕܝܗܼܒ ܐܘܼܪܚܐ ܒܝܡܐ ܗ̄ ܕܣܘܿܦ ܕܬܥܼܒܪܘܢܼ ܒܗܿ ܐܝܟ ܕܒܢܗܪܐ.
                    ܘܫܒܝܼܠܐ ܗ̄ ܒܝܘܿܪܕܢܢ ܥܒܼܕ܆ ܕܡܦܼܩ ܡܪ̈ܟܒܬܐ ܗ̄ ܕܡܕ̈ܝܐ ܥܠ ܒܿܒܝܠ. ܢܫܼܟܒܘܢ ܒܒܠ̈ܝܐ ܘܠܐ
                    ܢܩܘܼܡܘܢܼ ܐܝܟ ܦܪܥܘܢܿ ܒܝܡܐ. ܠܐ ܗܼܘܐ ܠܝܼ ܩܪܝܬܐ ܗ̄ ܒܗ݀ܕܐ ܡܟܿܣ ܠܛܠܘܿܡܘܼܬܐ ܠܐ ܠܡ
                    ܩܪܝܬܼܢܝ ܘܚܫܒܼܬܢܝ ܡܪܟ ܘܝܿܨܘܿܦܟ. ܐܝܟ ܕܐܝܢܿܐ ܠܟ ܩܪܝܿܬ ܝܼܣܪܐܝܠ ܐܠܐ ܛܠܡܼܬܢܝ ܒܟܿܠܗܘܿܢ
                    ܥܒܕܿܝ̈ܝܟ. ܐܒܘܼܟ ܩܕܡܝܐ ܗ̄ ܝܘܼܒܥܡ ܚܼܛܐ ܒܥܓܼ̈ܠܐ: ܨܚܚܐ ܕܡܕ̄ ܐ݀ܫܘܿܕ ܪܘܼܚܝ ܗ̄ ܒܗܿܠܝܢ
                    ܚܿܠܛ ܗܿܠܝܢ ܕܦܘܼܢܝܐ. ܛܝܒܘܼܬܐ ܠܡ ܫܦܝܼܥܬܐ ܐܬܿܠ ܠܟ. ܟܕ ܡܿܠܐ ܐܢܼܐ ܠܟ ܒܘܼܪ̈ܟܬܐ ܘܠܒܢ̈ܝ
                    ܒܢܝ̈ܟ. ܘܢܐܥܘܢܼ ܡܼܢ ܒܝܢܬ݀ ܥܡܝܼܪܐ ܗ̄ ܗܿܟܢܐ ܢܫܼܘܚܘܢܼ ܒܢܝ̈ܟ ܘܢܗܼܒܒܘܢܿ. ܒܕܡܘܼܬ
                    ܐܝܼ̈ܠܢܐ ܕܥܪ̈ܦܬܐ ܘܥܡܝܼܪܐ. ܕܐܝܼܬܠܗ ܫܩܼܝܐ ܣܿܓܝܐܐ ܗܿܢܐ ܢܐܼܡܪ ܕܡܪܝܐ ܐܢܼܐ. ܝܼܣܪܐܝܠ
                    ܢܬܒܼܢܐ ܗ̄ ܗܿܢܐ ܟܿܠܗ ܝܿܪܒܝܼܢ ܐܢܬܘܿܢ ܒܡܝܬܪܘܼܬܐ ܒܦܘܼܢܝܐ. ܐܝܟ ܕܐܦ ܢܘܼܟܪ̈ܝܝ
                    ܠܓܢܼܣܟܘܢܿ. ܢܐܼܬܘܢܿ ܠܝܼ ܢܚܫܼܒܘܢܼ ܐܠܗܐ. ܢܟܼܬܒ ܐܝܼܕܗ ܗ̄ ܢܟܼܬܘܼܿܒ ܢܦܼܫܗ ܒܝܬܝܐ ܠܐܗܐ.
                    ܘܒܫܡܝ ܗ̄ ܐܝܟ ܦܠܼܚܐ ܕܡܬܼܛܒܥ ܒܐܝܼܕܗ ܕܕܡܾܿܢܘܼ. ܗܿܟܢܐ ܐܦ ܗܼܢܘܢܿ ܐܝܟ ܕܒܟܬܒܐ ܪܫܿܡܝܼܢ
                    ܢܦܼܫܗܘܢܿ. ܒܕܚܠܼܬܝ ܘܢܬܼܩܪܘܿܢ ܝܼܣܪ̈ܠܝܐ. ܘܡܿܢܘܼ ܐܟܘܿܬܝ. ܥܡܐ ܠܥܿܠܡ ܗ̄ ܠܐ ܓܝܪ ܐܝܼܬ
                    ܒܥܒܝܼܕ̈ܐ ܕܦ݀ܚܡ ܠܝܼ. ܘܐܢܿܐ ܒܪܝܼܬܗ ܠܥ݀ܠܡܐ. ܘܗܿܐ ܢܛܝܼܪ ܘܡܩܿܘܐ. ܣܪܝܼܩܝܼܢ ܐܢܘܿܢ
                    ܟܿܠܗܘܢܿ ܝܘܼܬܪ̈ܢܐ ܕܥܿܒܕܝܼܢ ܐܘܼܡ̈ܢܐ ܦܬܟܪ̈ܐ. ܒܕܠܐ ܡܥܿܕܪܝܼܢ ܠܣܓܘܿܕ̈ܝܗܘܢܿ ܒܡܕܡ ܒܕ
                    ܚܪ̈ܫܐ ܐܢܘܿܢ. ܕܠܛܫܼ ܦܪܙܠܐ ܗ̄ ܩܕܡܐܝܼܬ ܡܬܩܢ ܘܠܿܛܫ ܡ̈ܐܢܐ ܕܦܪܙܠܐ ܒܢܘܼܪܐ ܐܟܙܼܢܐ ܕܡܩܪܐ
                    ܘܥܫܼܩܐ ܘܗܿܝܕܝܢ ܡܫܿܦ ܠܗ ܒܥܫܼܦܐ ܠܦܬܟܪ̈ܐ ܘܡܚܼܕܐ ܓܿܠܦ ܠܗ ܒܡܩܪܐ ܘܥܒܼܕܗ ܒܚܝܠܐ ܗ̄
                    ܘܡܚܼܕܐ ܡܚܿܘܐ ܒܗ ܐܘܼܡܢܐ ܚܝܠܐ ܕܪܥܗ ܗ̄ ܡܗܝܼܪܘܼܬܐ ܕܪܥܗ ܘܕܘܼܡܢܘܼܬܗ. ܐܦ ܟܦܼܢ ܐܦ ܗ̄
                    ܥܠܼܬܐ </p>
            </div>
            <div type="text">
                <p xml:lang="syr"> ܕܬܘܼܩܢ ܦܬܟܪ̈ܐ ܐܡܿܪ ܐܝܼܬܝܗܿ ܟܦܢܘܼ ܘܨܗܝܼܘ ܘܚܣܝܼܪܘܼܬܐ ܕܐܘܼܡ̈ܢܝܗܘܢܿ
                    ܐܝܼܬܝܗܿ ܘܒܬܘܼܩܢܗܘܢܿ ܡܬܼܡܠܐ ܗܼܘܐ ܣܘܼܢܩܢܗܘܢܿ. ܐܚܪ̈ܢܐ. ܐ݀ܦܢ ܟܼܦܢ ܗ̄ ܒܗܿܕܐ ܥܠ
                    ܡܚܝܼܠܘܼܬ ܦܬܟܪ̈ܐ ܡܿܘܕܥ. ܕܐܦ ܠܐܘܼܡܢܐ ܕܥܿܒܕ ܠܗܿ ܠܗ݀ܘ ܕܡܣܼܬܒܪ ܐܠܗܐ. ܠܐ ܡܫܼܟܚ
                    ܠܡܚܼܪܪܘܼ ܡܼܢ ܐܢܢܩܐ ܕܟܦܼܢܐ ܘܨܗܝܐ. ܪܥܐ ܗܼܘ ܒܩܼܛܡܐ ܗ̄ ܐܡܝܼܢܐܝܼܬ ܠܡ ܗܿܪܓ ܚܘܼܫܒܗܘܢܿ
                    ܒܨܒܘܼܬܐ ܕܫܘܼܠܡܗܿ ܩܛܼܡܐ ܗܿܘ. ܡܛ݀ܠ ܕܟ݀ܠ ܩܝܼܘܩ ܡܬܼܩܢ ܡܼܢ ܐܠܗܐ ܡܐ ܕܝܿܩܕ ܩܛܼܡܐ ܢܗܼܘܐ.
                    ܐܚܢ ܗ̄ ܚܝܿܬ. ܫܚܿܢܬ ܗ̄ ܡܐ ܕܐܟܠܼܘ ܘܣܒܼܥܘ ܘܫܚܼܢܘ ܡܼܢ ܩܝܣ̈ܐ ܕܐܘܩܼܕ ܒܢܘܼܪܐ. ܕܡܢܼܗܘܢܿ
                    ܥܒܼܕܘ ܦܬܟܪ̈ܐ. ܒܗ ܒܙܒܼܢܐ ܕܝ݀ܒܝܼܢ ܠܘܼܩܒܠ ܢܘܼܪܐ ܘܫ݀ܚܢܝܼܢ ܒܗ̄ܢܝܐܘܼ ܐܡܿܪܝܼܢ ܕܚܝܝܼܢܢ.
                    ܐܬܕܟܪ ܗܿܠܝܢ ܝܥܩܘܿܒ ܗ̄ ܗܿܠܝܢ ܠܡ ܟ݀ܠܗܝܢ ܐܝܬܐ ܥܠ ܒܿܠܟ ܘܐܬܕܟܪ ܕܐܝܿܟܢܐ ܥܒܿܕܬܟ ܠܝܼ
                    ܥܒܕܐ ܟܕ ܐܝܿܬܝ ܓܒܘܿܠܐ ܘܒܪܘܿܝܐ ܕܟ݀ܠ. ܐܥܿܒܪܬ ܥܘܠܟ ܗ̄ ܡܥܿܒܪ ܐܢܼܐ ܠܗ ܠܥܘܠܟ ܗ݀ܘ ܕܡܼܢ
                    ܥܠܼܬܗ ܐܦ ܐܘܼܠܨܢܐ ܕܫܒܼܝܐ ܚܕܝܼܪ ܠܟ ܒܕܡܘܼܬ ܥܢܢܐ ܘܥܪܦܠܐ ܚܫܘܼܟܬܐ. ܘܦܘܼܢܝܐ ܥܿܒܕ ܐܢܼܐ.
                    ܩܕܡܝܗܘܢܿ ܗ̄ ܕܒܒ̈ܠܝܐ ܕܓ̈ܠܐ ܡܚܿܘܐ ܐܢܼܐ ܠܗܘܿܢ ܘܕܠܩܘܼܒܠܐ ܕܣܘܼܥܪ̈ܢܝܗܘܢܿ. ܘܝܼܕܥܬܗܘܢܿ
                    ܗ̄ ܣܝܒܼܪܬܐ ܕܥܠ ܫܡܼܫܐ ܘܟܘܟ̈ܒܐ. ܡܣܿܟܠ ܐܢܼܐ ܗ̄ ܡܚܿܘܐ ܐܢܼܐ ܠܗܿ ܣܟܼܠܬܐ ܘܕܠܐ ܝܘܼܬܪܢ.
                    ܡܩܝܼܡ ܡܠܼܬܐ ܗ̄ ܕܡܘܿܫܐ ܕܐܡܼܪ. ܕܐܢ ܢܗܼܘܘܢܿ ܡܒܕܪ̈ܢܝܟ ܝܼܣܪܐܝܠ ܒܣܘ̈ܦܐ ܡܼܢ ܬܡܿܢ
                    ܐܟܿܢܫܟ. ܕܡ̈ܠܐܟܘܗܝ ܗ̄ ܢܒ̈ܝܐ ܡܫܿܠܡ ܦܘܼܢܝܟܘܿܢ ܠܡܫܝܼܚܗ ܠܟܘܼܪܫ ܗ̄ ܐܬܼܩܪܝܼ ܡܫܝܼܚܐ ܡܼܢ
                    ܓܒܝܘܼܬܗ ܘܦܪܝܼܫܘܼܬܗ ܕܡܼܢ ܐܠܗܐ ܠܗܿܕܐ ܗܿܟܘܬ ܐܬܼܩܪܝܼ ܐܒܪܗܡ ܘܐܝܼܣܚܩ. ܬܬܩܼܪܒܘܢܼ
                    ܠܡܫܝܼܚ̈ܝ ܘܚܙܐܝܠ ܡܠܟܐ܆ ܐܚܕܿܬ ܒܝܡܝܼܢܗ ܗ̄ ܕܡܼܢ ܠܘܿܬܝ ܩܢܼܐ ܝܚܠܐ ܠܡܫܼܥܒܕܘܼ ܠܥܡܼ̈ܡܐ.
                    ܩܪܝܼܬܟ ܘܐܕܥܬܟ ܡܼܢ ܗܿܫܐ ܒܫܡܐ. ܐܠܐ ܕܬܫܡܼܠܐ ܗܿܠܝܢ ܕܡܬܼܚ̈ܙܝܢ ܠܝܼ ܐܠܗܗ ܗ̄ ܕܐܢܿܐ ܐܢܼܐ
                    ܠܐܗܗ ܕܝܼܣܪܐܝܠ܆ ܩܪܝܿܬܟ ܒܫܡܟ ܗ̄ ܗܿܢܐ ܟ݀ܠܗ ܥܠܝܼܿܬܟ ܘܝܩܿܪܬܟ ܠܥܼܠ ܡܼܢ ܟ݀ܠ ܐܝܟ ܕܐܦ ܩܕܡ
                    ܕܬܼܗܘܐ ܐܘܕܿܥܬ ܫܡܟ ܘܦܪܫܿܬܟ ܕܒܐܝܼ̈ܕܝܟ ܢܬܚܪܪ ܥܡܐ. ܘܠܐ ܝܼܕܥܬܼܢܝ ܗ̄ ܘܠܐ ܐܬܩܼܪܒܬܝ
                    ܠܝܼܕܥܬܝ܆ ܘܐܥܫܿܢܬܟ ܗ̄ ܥܠ ܥܡ̈ܡܼܐ ܘܠܐ ܨܒܼܝܬ ܕܬܕܥܝ ܕܐܝܿܬܝ ܡܪܐ ܕܟܿܠ. ܐܦ ܠܐܚܪ̈ܢܐ ܥܡܼܝ
                    ܫܡܼܗܬ ܐ̈ܠܗܐ. ܐܚܪ̈ܢܐ ܐܡܿܪܝܼܢ ܕܥܠ ܕܐܗܼܡܝܼ ܟܘܼܪܫ ܡܼܢ ܒܢܝܿܢܐ ܕܒܝܬܐ ܕܐܠܗܐ ܐܬܥܼܕܠ
                    ܗܿܪܟܐ. ܐܚܪ̈ܢܐ ܕܥܠ ܕܣܓܼܕ ܠܢܘܼܪܐ ܕܐܫܟܼܚܘ ܟܗ̈ܢܐ ܒܣܝܿܢܐ ܐܚܪ̈ܢܐ ܐܡܿܪܝܼܢ ܕܐܬܼܥܕܠ. ܥܠ
                    ܕܒܠܠܝܐ ܘܒܐܝܼܡܡܐ ܕܢܝܐܝܠ ܬܢܿܐ ܗܼܘܐ ܩܕܡܘܗܝ ܠܟܬܒ̈ܐ ܘܣܿ݁ܪ ܗܼܘܐ ܚܝ̈ܠܐ ܘܗܿܘܼ ܠܐ ܫܒܼܩ
                    ܠܕܚܼܠܬܐ ܕܐܒܗ̈ܘܗܝ ܕܢܕܥܘܢܼ ܡܼܢ ܡܕܢܚ̈ܝ ܫܡܼܫܐ ܘܟܕ ܗܿܟܢܐ ܗܿܘ ܟܘܼܪܫ ܥܕܝܼܠܐ ܥܠ ܡܘܿܢ
                    ܐܬܢܼܨܚ. ܘܐܡܼܪ ܡܪܝܐ ܕܢܕܥܘܢܿ ܗ̄ ܒܝܕ ܗܿܠܝܢ ܕܣܿܥܪ ܐܢܐ ܒܐܝܼ̈ܕܘܗܝ ܠܘܿܬ ܥܡܝ. ܢܕܥܘܢܿ
                    ܥܡ̈ܡܼܐ ܕܐܪܥܐ ܕܢܬܼܩܪܒܘܢܼ ܨܝܕ ܘܢܩܼܒܠܘܢܼ ܝܼܕܥܬܬܝ. ܘ݀ܝ ܠܕܕܐܢ ܥܡ ܓܒܘܿܠܗ ܗ̄ ܒ݀ܥܐ ܕܢܟܼܣ
                    ܠܥܡܐ ܕܐܡܿܪܝܼܢ ܗܼܘܘ </p>
            </div>
            <div type="text">
                <p xml:lang="syr"> ܕܥܠ ܡܘܿܢ ܐܫܼܬܒܝܼܘ ܐܟܙܼܢܐ ܕܫܿܘܐ ܠܡܣܒܪܝܼܫܐ ܐܝܼܬܘܗܝ ܐܝܿܢܐ ܕܪܫܐ
                    ܠܥܿܒܘܿܕܗ. ܒܗ݀ܝ ܕܗܘܼ ܒܦܚܼܡܐ ܕܥܒܘܿܕܗ ܠܐ ܦܪܝܼܫ ܡܼܢ ܚܼܨܦܐ. ܗܿܟܢܐ ܡܿܢ ܕܡܬܼܥܕܠ
                    ܒܡܕܒܪܢܘܼܬܐ ܕܐܠܗܐ. ܕܠܡܘܢܿ ܐܫܼܒܝܼ ܠܥܡܗ ܘܒܿܬܪܟܢ ܐܦܢܼܝܗ. ܠܐ ܒܐܡܢܐ. ܡܣܠܝܐ ܕܐܢܫ ܢܥܕܘܠ
                    ܠܡܘܠ̈ܕܢܘ̄. ܘܐܢ ܗ݀ܘ ܕܥܿܕܠ ܠܐܒܗ̈ܘܗܝ. ܠܘܬ ܫܿܘܐ. ܟܡܐ ܝܬܝܼܪܐܝܼܬ ܫܿܘܐ ܠܘܿܝܐ ܗܿܘܐ ܕܥܿܕܠ
                    ܠܥܒܘܿܕܗ. ܡܛ݀ܠ ܕܗܿܟܢܐ ܐܡܿܪ܆ ܦܘܼܩ̈ܕܢܝ ܗ̄ ܐܢܗܘܼ ܠܡ ܕܗ݀ܕܐ ܡܣܼܒܪܢܘܼܬܐ ܐܝܼܬ ܠܟܘܢ݂ܿ
                    ܐܠܦܘܼܢܝ ܡܟܝܼܠ ܥܠ ܒܢ̈ܝ ܕܒܐܝܿܕܐ ܐܬ݀ܐ ܐܕܿܥ ܐܢܘܿܢ. ܐܢܕܝܢ ܣܢܝܐ ܗܿܕܐ ܕܐܒܐ ܢܐܠܦ ܡܼܢ
                    ܐܚܪ̈ܢܐ ܥܠ ܐܬܘ̈ܬܐ ܕܒܪܗ. ܟܡܼܐ ܝܬܝܼܪܐܝܼܬ ܥܠܝ ܕܐܝܿܬܝ ܡܪܐ. ܕܠܐ ܦܐܝܐ ܠܟܘܢܿ ܕܬܣܼܒܪܘܢܼ
                    ܕܣܢܝܼܩ ܐܢܼܐ ܕܐܠܿܦ ܡܢܼ̈ ܕܐܝܿܟܢܐ ܐ݀ܦܪܢܣܟܘܢܿ. ܠܐ ܓܝܪ ܣܢܝܼܩ ܐܢܼܐ ܥܠ ܐܚܪܢܐ ܕܐܬܿܦܩܕ
                    ܡܢܼܗ ܐܝܟ ܥܒܕܐ. ܕܡܘܢ ܙ݀ܕܩ ܠܝܼ ܕܐܣܿܥܘܿܪ ܨܝܕ ܒܢ̈ܝ ܘܥܒܿܕ ܐܝܼܕ̈ܝ ܝܼܣܪܐܝܠ. ܗ݀ܘ
                    ܕܫܐܼܠܘܼܢܝ ܐܠܼܦܘܼܢܝ ܒܥܼܘ ܡܼܢܝ ܐܝܼܬܝܗܿ. ܘܦܩܿܕܬ ܠܟܿܠܗ ܚܝܠܗܘܢܿ ܗ̄ ܡܠܐܟ̈ܐ ܘܢܗܝܼܪ̈ܐ
                    ܕܒܫܡܿܝܐ ܐܢܿܐ ܒܪܝܼܬ. ܐܢܿܐ ܐܥܿܝܼܪܬܗ ܗ̄ ܠܟܘܼܪܫ ܐܢܿܐ ܐܥܿܝܼܪܬܗ ܐܝܟ ܕܡܼܢ ܫܢܼܬܐ ܘܩܪܒܿܬܗ
                    ܠܡܠܟܘܼܬܐ. ܘܐܪܿܝܼܡܬܗ ܒܟܐܢܘܼܬܐ ܠܥܼܠ ܡܼܢ ܟ݀ܠ ܡܛܿܠ ܦܘܼܢܝܐ ܕܥܿܒܕ. ܐܫܿܦܐ ܗ̄ ܒܕܓܘܢܼ
                    ܠܟܿܠܗܘܿܢ ܣܘܼܥܪ̈ܢܘܗܝ ܕܠ̈ܝܼܠܐ ܘܦܫܝܼ̈ܩܐ ܐܥܿܒܕ ܐܢܘܢܿ. ܠܐܘܼܬܗܿ ܕܡܨܪܝܢ ܗ̄ ܐܝܟ ܝܘܢܝܐ
                    ܦܬܓ̈ܡܼܐ ܗ݀ܠܝܢ ܘܕܒ݀ܬܪܗܘܿܢ ܥܠ ܟܘܼܪܫ ܐܡܝܼܪܝܼܢ ܕܡܨܪ̈ܝܐ ܡܫܼܬܥܒܕܝܼܢ ܠܗ ܘܟܘܼ̈ܫܝܐ.
                    ܒܣܘܼܪܝܝܐ܆ ܐܝܟ ܕܠܟܢܘܼܫܬܐ ܕܥܡܐ ܐܡܝܼܪܝܼܢ. ܓܒܪ̈ܐ ܕܡܫܘܼܚܬܐ ܗ̄ ܚܝܠ̈ܬܢܐ ܗܿܠܝܢ ܒܙܼܒܢ
                    ܦܘܼܢܝܐ ܡܬܼܟܢܫܝܼܢ ܘܐܬܿܝܢ ܠܣܓܚܕܬܐ ܕܐܠܗܐ. ܘܒܫܫܠ̈ܬܐ ܢܥܒܼܪܘܢܼ ܗ̄ ܚܝܠ̈ܬܢܐ ܗܿܠܝܢ ܒܙܒܢ
                    ܦܘܼܢܝܐ. ܡܬܼܟܢܫܝܼܢ ܘ0ܐܬܿܝܢ ܐܝܟ ܚܘܼܡܪ̈ܝ ܫܝܼܫܠ̈ܬܐ ܠܡ ܣܕܪ̈ܝܼܢ ܣܕܪ̈ܝܼܢ ܣܿܠܩܝܼܢ
                    ܠܥܕܥܐܕܐ. ܐܢܬ ܗܼܘ ܡܣܬܪܐ ܗ̄ ܘܐܡܿܪ ܥܡܐ ܕܐܠܗܐ ܐܢܬ ܒܫܪܪܐ ܦܪܘܿܩܗ ܕܝܼܣܪܐܝܠ ܘܡܢܛܪܢܗܘܿܢ.
                    ܒܗܼܬܘ ܘܐܚܦܼܪܘ ܟܿܠܗܘܿܢ ܗ̄ ܡܐ ܕܐܬܼܒܣܡ ܥܡܐ ܒܦܘܼܢܝܐ. ܗ݀ܝ ܕܝܢ ܒܿܗܬܝܼܢ ܒܥܠܕܒܒ̈ܝܗܘܿܢ
                    ܗܿܢܘܿܢ ܕܒܐܪܥܐ ܗ݀ ܘܕܘܼܝܪܗܘܢܿ ܘܥܠ ܦܬܟܪ̈ܐ ܓܠ̈ܝܼܦܐ ܬܘܼܟܠܢܗܘܢܿ ܨܚܚܐ ܕܡܘ̄ ܢܦܼܠ ܒܝܼܠ ܗ̄
                    ܒܝܼܠ ܘܢܒܘܿ ܦܬܟܪ̈ܐ ܐܢܘܿܢ ܕܒܒܠ̈ܝܐ. ܛܥ̈ܢܐ ܥܕܝܼ̈ܕܐ ܗ̄ ܡܼܢ ܝܘܼܩܪܐ ܣܓܝܐܐ ܕܦܬܟܪ̈ܐ
                    ܕܛܥܿܢܐ ܒܿܒܝܠ ܐܣܬܼܚܦܘ ܘܢܦܼܠܘ ܐܟܚܕܐ ܗܼܝ ܘܩܝܘ̈ܡܝܗܿ ܐܝܟ ܐܢܫ ܕܡܿܥܕܪ ܘܚܿܙܩ ܘܐܣܿܪ ܠܣܩ̈ܐ
                    ܥܡ ܚܕ̈ܕܐ ܟܕ ܣܿܝܡܝܼܢ ܛܥܢܐ ܥܠ ܒܥܝܼܪܐ ܗܿܡܐ ܐܦ ܒܒܠ̈ܝܐ ܥܕܪܘ ܘܐܣܼܪܘ ܠܦܬܟܪ̈ܐ ܒܣܩ̈ܐ ܡܟܼܐ
                    ܘܡܟܼܐ ܘܐܛܥܼܢܘ ܥܠ ܒܥܝܼܪܐ. ܫܘܼܡܥܘܼܢܝ. ܕܡܫܼܬܩܠܝܼܢ ܒܟܪܣܐ ܗ̄ ܙܕܿܩ ܠܟܘܿܢ ܕܝܬܝܼܪ ܡܼܢ
                    ܟ݀ܠ ܬܫܼܡܥܘܼܢܢܝ ܒܗ݀ܝ ܕܡܼܢ ܡܨܪܝܢ ܕܐܬܒܼܛܢܬܘܢܼ ܒܗܿ ܘܐܬܝܼܠܕܬܘܢܿ ܫܪܝܿܬ ܕܐܨܿܦ ܕܝܼܠܟܘܢܿ
                    ܘܫܩܿܠܬܟܘܢܿ ܐܝܟ ܕܥܠ ܓܦ̈ܝ ܢܫܼܪܐ ܡܼܢ ܢܫܼܪܐ ܐܝܬܝܿܬܟܘܢܿ ܠܐܪܥܐ ܕܡܘܼܠܟܢܐ ܘܥܕܡܐ ܠܥܿܠܡ
                    ܝܿܨܦ ܐܢܼܐ ܕܝܼܠܟܘܢ ܒܕܠܐ ܡܫܼܬܚܠܦ ܚܝܠܝ. ܬܘܼܒ </p>
            </div>
            <div type="text">
                <p xml:lang="syr"> ܥܕܡܐ ܠܣܝܒܘܼܬܐ ܗ̄ ܣܝܒܘܼܬܐ ܥܠ ܙܒܢܼܐ ܕܦܘܼܢܝܐ ܪܡܿܙ ܒܦܚܼܡܐ ܕܛܠܝܘܼܬܐ
                    ܕܒܡܨܪܝܢ ܘܥܠܝܡܘܼܬܐ ܕܒܐܪܥܐ ܕܡܘܼܠܟܢܐ.ܐܢܿܐ ܐܣܿܒܘܿܠ ܗ̄ ܕܐܦ ܟܕ ܚܿܛܝܢ ܐܢܬܘܿܢ ܡܣܿܝܒܪ
                    ܐܢܼܐ ܠܟܘܢܿ ܟܕ ܠܐ ܬܒܿܥ ܐܢܼܐ ܠܦܘܼܬ ܚܛܗ̈ܝܟܘܢܿ. ܠܡܿܢ ܕܡܝܼܬܘܼܢܢܝ ܗ̄ ܡܟܿܣ ܠܗܘܿܢ ܥܠ
                    ܛ݀ܥܝܘܼܬܗܘܿܢ ܐܬܒܝܼܢܘ ܠܡ ܕܠܘ ܐܝܟ ܦܬܟܪ̈ܐ ܕܪܟܒܼܬܘܢܿ ܐܝܿܬܝ ܒܗ݀ܝ ܕܕܠܐ ܕܡܘܼ ܐܝܿܬܝ
                    ܒܟܝܿܢܝ ܘܠܝܬ ܡܕܡ ܕܦ݀ܚܡ ܠܝܼ. ܡܼܢ ܡܕܢܚܐ ܛܝܿܪܐ ܗ̄ ܛܝܿܪܐ ܩܿܪܐ ܠܡܕ̈ܝܐ ܕܐܬܿܝܢ ܥܠ ܒ݀ܒܝܠ.
                    ܓܒܪ̈ܐ ܕܬܪܥܝܼܬܝ ܗ̄ ܟܘܼܪܫ. ܐܢܿܐ ܡܡܿܠܠ ܐܢܼܐ ܗ̄ ܡܫܼܬܘܕܐ ܐܢܼܐ. ܐܦ ܡܿܝܬܐ ܐܢܼܐ ܗ̄ ܠܗܿ
                    ܠܥܒܕܿܐ. ܓܒܿܠܬ ܗ̄ ܘܐܝܟ ܕܓܒܿܬ ܐܪܥܐ ܘܒܪܢܫܐ ܐܦ ܠܗܿܠܝܢ ܕܚܪܩܿܬ ܠܥܡܝ ܡܫܿܡܠܐ ܐܢܼܐ.
                    ܫܘܼܡܥܘܼܢܝ ܥܫܝܼ̈ܢܝ ܠܒܼܐ ܗ̄ ܫܡܥܼܘ ܠܡ ܗ݀ܫܐ ܒܒܠ̈ܝܐ ܕܐܥܫܼܢܬܘܿܢ ܚܘܼܫܒܟܘܢܿ ܒܓܘܼܡܕܐ
                    ܠܘܼܩܒܠܝ ܘܥܠܗܿܕܐ ܐܬܪܚܼܩܬܘܿܢ ܡܼܢ ܦܘܼܠܚܢ ܙܕܝܼܩܘܼܬܐ܆ ܨܚܚܐ ܕܡ̄ܙܙ ܚܘܼܬܝ ܘܬܒܝ ܗ̄ ܩܪܒܼ
                    ܠܡ ܙܒܼܢܐ ܕܢܚܿܬܐ ܐܢܬܝ ܡܼܢ ܪܘܡܟܝ ܘܡܣܼܬܚܦܬܝ ܡܼܢ ܟܘܼܪܣܝܐ ܕܡܠܟܘܼܬܟܝ. ܒܬܘܼܠܬܐ ܩܼܪܗܿ
                    ܡܛ݀ܠ ܕܠܐ ܐܫܼܬܚܛܬ݀ ܒܫܒܼܝܐ ܡܬܘܿܡ ܘܡܥܕܢܬܐ ܩܼܪܗܿ. ܡܛ݀ܠ ܕܡܫܪܬܚܐ ܒܛܒ̈ܬܐ ܘܡܦܢܼܩܬܐ ܡܛ݀ܠ
                    ܟܗܝܼܢܘܼܬܗܿ. ܠܐ ܐܬܿܒ ܐܪܡܠܬܐ. ܗ̄ ܡܣܿܟܪܐ ܗܘܼܬ݀ ܒܿܒܝܠ ܕܠܐ ܬܬܼܒܝ ܐܪܡܠܬܐ ܡܼܢ ܡ̈ܠܟܐ.
                    ܘܠܐ ܬܟܠܐ ܐܬܿܐ ܥܠܝܗܿ ܕܐܝܼܬܘܗܝ ܡܓܙܝܘܼܬܐ ܘܚܪܒܐ ܕܥܡܘܿܪ̈ܝܗܿ. ܬܘܗܬܐ ܗ̄ ܕܘܝܘܬܐ ܕܬܡܼܗܐ.
                    ܪܡܿܙ ܕܝܢ ܥܠܗ݀ܝ ܕܓܕܫܬ݀ ܠܒܠܝܛܫܨܪ ܟܕ ܐܬܦܼܫܩ ܠܗ ܚܙܼܘܐ ܕܟܬܝܼ̈ܒܬܐ. ܠܝܬ ܓܘܼܡܪ̈ܐ ܗ̄ ܥܠ
                    ܚܪ̈ܐ ܘܟܠ̈ܕܝܐ ܪܡܿܙ ܒܗ݀ܝ ܕܚܡܼܘ ܘܕܥܼܟܘ ܐܝܟ ܢܘܼܪܐ ܕܓ̈ܠܼܐ ܐܘܿ ܠܝܬ ܚܝܠܐ ܦܬܓܡܝܗܘܿܢ܀
                    ܨܚܚܐ ܕܡ̄ܚ ܫܡܼܥܘ ܗܿܠܝܢ ܕܡܛܝܒܼ ܐܢܼܐ ܠܡܣܼܥܪ ܨܝܕ ܒܒܠ̈ܝܐ. ܐܢܬܘܢܿ ܕܡܼܢ ܪ̈ܝܫܝ ܐܒܗ̈ܬܐ
                    ܡܬܼܝܒܠ ܓܢܣܼܟܘܢܿ. ܘܥܠ ܫܡܼܗܘܢܿ ܡܬܼܩܪܝܢ ܐܢܬܘܿܢ ܡܼܢ ܡܝܼܢܐ ܗ̄ ܡܝܼܢܐ ܝܘܼܒܠܐ ܡܬܦܼܫܩ ܐܘܿ
                    ܫܪܒܬܐ ܘܒܐܠܗܐ ܕܝܼܣܪܐܝܠ ܗ̄ ܠܐ ܠܡ ܐܝܟ ܕܐܬܝܐ ܬܕܥܼܪܘܢ ܫܡܝ ܘܬܐܡܼܘܢ ܒܗ ܒܕܓܠܘܼܬܐ. ܐܠܐ
                    ܒܩܘܼܫܬܐ ܘܒܫܪܪܐ. ܝܿܕܥ ܐܢܼܐ ܕܩܿܫܐܼ ܐܢܬ ܘܩܕܠܟ ܗ̄ ܒܗܿܠܝܢ ܡܟܿܣ ܠܗܘܢܿ ܠܐ ܠܡ ܛܥܝܐ ܠܝܼ
                    ܩܫ̄ܝܘܼ ܘܓܘܼܡܕܢܘܼܬܐ ܕܪܥܝܢܟܘܢܿ. ܘܥܘܿܠܐ ܡܼܢ ܟܪܣܐ ܗ̄ ܡܼܢ ܡܨܪܝܢ ܠܡ ܐܬܥܝܕܬܝ ܒܕܓܠܘܼܬܐ܆
                    ܕܠܥܓܼܠܐ ܣܡܼܬܝ ܦܪܘܿܩܐ ܚܠܦܼܝ. ܡܛ݀ܠܫܡܝ ܗ̄ ܕܥܠܝܟ. ܐܘܪܟ ܪܘܓܙܝ ܗ̄ ܥܠ ܒܒܠ̈ܝܐ ܥܕܡܐ
                    ܕܢܐܼܒܕܘܢ. ܗܿܐ ܨܪܦܬܟ ܗ̄ ܐܡܿܪ ܕܠܘ ܟܣܼܦܐ ܢܣܒܿܬ ܡܼܢ ܒܠ̈ܝܐ. ܘܐܫܿܠܡܬܟܘܿܢ ܠܗܘܿܢ. ܘܐܦܿܠܐ
                    ܬܘܼܒ ܟܣܼܦܐ ܝܿܗܒ ܐܢܼܐ ܠܗܘܿܢ ܘܦܿܪܩ ܐܢܼܐ ܠܟܘܿܢ. ܐܠܐ ܒܥܩ̈ܬܐ ܕܫܒܼܝܐ ܐܝܟ ܕܒܢܘܼܪܐ
                    ܫܚܿܠܦܬܟ ܠܡܕܡ ܕܡܝܼܬܪ. ܘܐܝܼܕܝ ܐܬܩܼܢܬ݀ ܗ̄ ܫܪܪܿܬܗ. ܡܛ݀ܠ ܕܟ݀ܠ ܒܢܝܿܢܐ ܡܼܢ ܫܬܐܣ̈ܘ̄
                    ܡܫܼܬܪܪ. ܛܦܼܚܬ݀ ܫܡܿܝܐ ܗ̄ ܙܢܩܿܬܗܿ ܒܝܕ ܚܝܠܝ ܠܥܼܠ ܘܩܡܿܬ݀ ܐܟܙܼܢܐ ܕܐܝܿܢܐ ܕܛ݀ܦܚ ܐܘ ܢܝ[]
                    ܛ݀ܪܐ ܒܐܼܣܬܐ ܐܘܿ ܒܫ̈ܡܝ ܒܝܬܐ ܘܡܟܼܬܪ ܡܪܝܐ ܐܠܗܐ ܫܕܪܢܼܝ ܗ̄ ܐܝܟ ܕܡܢܼܗ ܡܡܿܠܠ []ܝܐ </p>
            </div>
            <div type="text">
                <p xml:lang="syr"> ܗ̄ ܡܪܝܐ ܘܪܘܼܚܗ ܫܕܪܢܝ ܠܘܿܬܟܘܢܿ ܟܕ ܝܗܼܒ ܠܝܼ ܢܒܝܘܼܬܐ܀ ܨܚܚܐ ܕܡܛ̄ ܥܒܼܕ
                    ܦܘܼܡܝ ܐܝܟ ܣܝܦܐ ܗ̄ ܥܠ ܦܪܨܘܼܦ ܢܒ̈ܝܐ ܘܙܕܝܼ̈ܩܐ ܕܒܥܡܐ ܐܡܼܪܗܿ. ܥܒܼܕܢܝ ܠܡ ܝܼܕܝܼܥܐ ܒܚܝܠܝ
                    ܠܥܝܢ ܟ݀ܠ. ܕܟ݀ܠ ܕܠܐ݀ܛ ܗܿܘܝܬ ܠܝܼܛ ܗܼܘܐ. ܐܘܿ ܕܡܒܿܪܟ ܗܿܘܝܬ ܒܪܝܼܟ ܗܼܘܐ. ܛܫܼܝܢܝ ܗ̄ ܡܼܢ
                    ܡܨܪ̈ܝܐ ܘܟܢܥܢ̈ܝܐ. ܘܒܒܠ̈ܝܐ ܘܐܬܘܼܪ̈ܝܐ ܕܠܗܘܢܿ ܗܿܫܐ ܡܫܥܿܒܕ ܐܢܼܐ. ܐܝܟ ܓܐܪܐ ܗ̄ ܐܟܙܼܢܐ
                    ܕܓܐܪܐ ܓܒܼܝܐ ܘܠܛܝܼܫܐ ܢ݀ܛܪ ܠܗ ܩܪܒܬܢܐ ܒܩܛܝܼܪܩܗ. ܘܒܙܒܼܢܐ ܕܘܿܠܐ ܡܫܿܡܪ ܠܗ ܥܠ ܒܥܠܕܒ̈ܒܐ.
                    ܗ݀ܡܐ ܐܦ ܠܝܼ ܢܛܪ ܘܣܬܼܪ ܘܒܙܒܢܼܐ ܕܘܿܠܐ ܫܡܼܪܢܝ ܥܠ ܡܕܝ̈ܢܝܐ ܘܐܡܘܼܪ̈ܝܐ ܘܠܚܪܬܐ ܡܚܼܐ
                    ܘܫܼܕܐ ܒܝܼ ܠܕܒܝܬ ܓܘܿܓ. ܘܠܐ ܐܡܿܪܬ ܠܙܪܥܗ ܗ̄ ܠܐ ܐܡܿܪܬ ܠܗ ܡܬܘܿܡ ܕܣܪܝܼܩܐܝܼܬ ܠܐܝܼܬ
                    ܒܕܚܠܬ݀ ܐܠܗܐ ܘܐܬܬܼܟܠܬ ܥܠܝ. ܐܠܐ ܒܗܘܿܢ ܒܥܒܿܕ̈ܐ ܦܪܥܿܬܗ ܠܐܼܘܬܗ ܕܒܕܚܠܼܬܝ. ܘܝܗܒܿܬ ܚܝܠܝ
                    ܗ̄ ܠܘ ܣܪܝܼܐܝܼܬ ܐܬܬܟܼܠ ܥܠ ܚܝܠܝ. ܐܠܐ ܒܗ ܚܣܢ ܘܙܟܼܐ ܠܟܢܥ̈ܢܝܐ ܘܠܐܡܘܼܪ̈ܝܐ. ܫܪܝܼܪܐܝܼܬ
                    ܕܝܼܢܝ ܗ̄ ܘܥܡܐ ܐܘܕܝܼ ܘܐܡܼܪ ܕܠܗ ܠܡ ܚܿܫܒ ܐܢܼܐ ܕܝܿܢܐ ܟܐܢܐ ܘܐܦ ܝܿܗܘܿܒܐ ܕܐܓܪܐ ܕܥܒܿܕ̈ܝ.
                    ܗܿܫܐ ܗ݀ܟܢܐ. ܘܠܝܼܣܪܐܝܠ ܐܟܿܢܫ ܗ̄ ܡܬܼܢܒܐ ܥܠ ܙܘܪܒܒܝܠ ܘܐܡܼܪ ܗܿܠܝܢ ܐܝܟ ܕܡܼܢ ܦܪܨܘܼܦܗ
                    ܙܥܘܿܪܝܐ ܗܿܝ ܠܝܼ ܕܬܗܼܘܐ ܗ̄ ܣܿܐܡ ܬܢܢ ܦܪܨܼܦܐ ܕܐܠܗܐ ܕܐܡܿܪ ܠܙܘܼܪܒܒܝܠ ܕܙܥܘܼܪܝܐ ܗܿܝ ܠܡ
                    ܗ݀ܕܐ ܬܗܼܘܐ ܠܝܼ. ܥܒܕܐ ܡܓܘܝܐ ܐܝܟ ܕܘܝܼܕ. ܘܬܩܝܼܡ ܪܝܼܫܢܘܼܬܗ ܕܣܚܝܼܦܐ ܘܬܦܢܐ ܢܘܼܪܒܗ
                    ܕܝܼܣܪܐܝܠ ܕܢܬܢܼܨܒ ܒܐܪܥܗ ܕܥܩܝܼܪ ܗܼܘܐ ܘܫܿܕܐܼ ܡܢܼ̈ܿ ܐܝܟ ܢܘܼܪܐ ܡܣܠܝܐ. ܐܢܕܝܢ ܠܐ ܪܒܐ
                    ܗܿܕܐ ܐܦ ܪܒ ܐܝܼܩܪܐ ܕܐܫܟܼܚܬ ܡܼܢ ܠܘܿܬܝ. ܗܿܟܐܢ ܐܡܿܪ ܡܪܝܐ. ܠܕܡܣܬܠܝܐ ܢܦܼܫܗ ܗ̄ ܩܕܡ ܚܪܒܐ
                    ܕܒܝܬ ܓܘܿܓ. ܡܣܠܝ ܗܼܘܐ ܙܘܼܪܒܒܝܠ ܡܼܢ ܥܡܐ ܘܫܠ̈ܝܼܛܢܐ. ܘܫܝܼܛܛ ܗܼܘܐ ܒܥܝܢܝ̈ܗܘܢ݂ܿ ܘܒ݀ܬܪ
                    ܕܙܟܼܐ ܠܕܒܝܬ ܓܘܿܓ ܐܬܝܩܪ ܡܢܗܘܿܢ. ܒܙܒܢܐ ܕܨܒܝܿܢܐ ܗ̄ ܒܙܒܼܢܐ ܕܩܢܼܝܬ ܨܒܝܿܢܐ ܡܢܼܗܝܢ
                    ܕܥܩ̈ܬܟ. ܥܢܝܿܬܟ ܟܕ ܩܪܝܬܼܢܝ. ܗܿܠܝܢ ܢܐܼܬܘܿܢ ܡܼܢ ܪܘܼܚܩܐ ܗ̄ ܝܡܐ ܕܣܢܝܼܩ ܗ̄ ܕܦ݀ܪܣ. ܝܡܐܡ
                    ܡܕܢܚܠܐ ܕܦܿܪܣ ܡܼܢ ܟ݀ܠ ܟܪ ܕܐܝܼܬܝܟܘܿܢ. ܐܢ ܒܓܪܒܝܐ ܘܐܢ ܒܬܝܡܢܐ. ܘܐܢ ܒܓܙܪ̈ܬܐ ܐܦܿܢܝܟܘܿܢ
                    ܘܐܝܿܬܝܟܘܢ ܠܐܬܪܟܘܿܢ܆ ܕܫܒܼܩܢܝ ܡܪܝܐ ܗ̄ ܨܗܝܘܿܢ ܗܿܟܢ ܐܬܬܥܝܼܩܬ݀ ܒܫܒܼܝܐ ܐܝܿܟܢܐ ܕܬܣܼܒܪܝ
                    ܕܠܓܡܘܼܪܝܐ ܐܫܬܼܒܩܬ݀ ܡܢܼܝ. ܐܢ ܛܥܿܝܐ ܐܢܬܬܐ ܗ̄ ܐܢ ܛ݀ܥܗܝܐ ܐܢܬܬܐ ܠܥܘܼܠܗܿ ܐܘܿ ܠܒܪ ܟܪܣܗܿ
                    ܐܦ ܐܢܿܐ ܛ݀ܥܐ ܐܢܼܐ ܗܿܠܝܢ ܕܨܝܕܝܟܝ. ܒܥܓܠ ܒܢ̈ܝܟܝ ܗ̄ ܩܠܝܼܠܐܝܼܬ ܬܚܼܙܝܼܢ ܐܢܘܿܢ ܠܒܢܝ̈ܟܝ
                    ܟܕ ܠܓܘܟܝ ܡܬܼܟܢܫܝܼܢ ܟ݀ܠܗܘܿܢ ܡܣܚ̈ܦܢܝܟܝ ܗ̄ ܗܿܢܘܢܿ ܕܣܚܼܦܘܼܟܝ ܘܐܚܪܒܘܼܟܝ ܢܬܕܚܩܼܘܿܢ
                    ܡܢܼܟܝ. ܡܛ݀ܠ ܕܚܪܒܼܬܟܝ. ܡܼܢ ܝ݀ܬܒܐ ܗ̄ ܐܪܥܟܝ ܕܗܿܫܐ ܚܪܝܼܒܐ ܘܨܕܝܐ ܘܣܚܝܼܦܐ ܡܼܢ ܒܥ̈ܠܕܒܒܐ
                    ܒܙܒܼܢܐ ܕܦܘܼܢܝܐ ܡܬܼܐܠܨܐ ܘܡܙܼܕܪܥܐ ܡܼܢ ܣܘܓܐܐ ܕܥܡܐ ܕܠܗܿ ܨܝܿܒܝܼܢ. ܗܿܟܢܐ ܐܡܿܪ ܡܿܪܝܐ.
                    ܐ݀ܪܝܼܡ ܐܬ݀ܐ ܗ̄ ܗܿܐ ܦ݀ܫܛ ܐܢܼܐ ܐܝܼܕܝ ܠܥܡ̈ܡܼܐ ܘܐܝܟ ܕܒܐܬ݀ܐ ܒܝܕ ܟܬܝܼܒ̈ܬܐ ܕܟܘܼܪܫ ܕܨܝܕ
                    ܥܡ̈ܡܼܐ ܡܥܿܬܕ </p>
            </div>
            <div type="text">
                <p xml:lang="syr"> ܐܢܼܐ ܠܗܘܿܢ ܕܒܒܛܝܼܠܘܼܬܐ ܪܒܼܬܐ ܢܝܬܘܿܢ ܠܒܢܝ̈ܟܝ ܥܠ ܐܝܼܕ̈ܝܗܘܢܿ.
                    ܘܢܗܼܘܘܿܢ ܡܠ̈ܟܐ ܡܪ̈ܟܝܢܝܟܝ ܗ̄ ܐܡܼܪ ܥܠ ܥܘܼܬܪܐ ܕܡܼܢ ܥܡ̈ܡܐ ܢܘܼܟܪ̈ܝܐ ܘܡܠ̈ܟܘܬܐ ܕܐܪܥܐ
                    ܕܡܫܼܬܕܪ ܐܝܟ ܕܠܒܢܝܿܢܐ ܕܒܝܬ ܕܐܠܐܗ. ܟܘܼܪܫ ܓܝܪ ܩܕܡܝܐ ܘܕܪܝܘܿܫ ܘܐܪܛܚܫܫܬ ܡܼܢ ܒ݀ܬܪܗ ܫܕܪܘ
                    ܥܘܼܬܪܐ ܣܿܓܝܐܐ ܘܩܢܝܿܢܐ ܘܩܘܼܪ̈ܒܢܐ ܠܐܘܪܫܠܡ ܐܝܟ ܕܢܬܼܒܢܐ ܗܝܟܠܐ ܘܬܬܟܼܗܝܢ ܡܕܝܼܢܬܐ.
                    ܕܠܡܼܐ ܡܬܼܕܒܪܐ ܕܒܪܬܗ ܘܓܢܒܪܐ ܗ̄ ܓܢܒܪܐ ܗܿܪܟܐ ܠܐܠܗܐ ܡܫܿܡܗ ܐܢ ܠܡ ܓܒܪܐ ܚܝܠܬܢܐ ܠܐ ܡܨܝܐ
                    ܕܐܢܫܐ ܢܕܒܪ ܠܫܒܝܼܬܗ ܡܢܼܗ. ܟܡܼܐ ܝܬܝܼܪ ܐܝܼܬ ܡܼܢ ܐܠܗܐ ܓܢܒܪܐ. ܠܐ ܡܿܨܝܢܼ ܒܒܠ̈ܝܐ
                    ܠܡܫܼܒܐ. ܐܠܐ ܗܘܼ ܫܒܼܩ ܕܢܫܼܬܒܘܿܢ ܡܼܢ ܒܥ̈ܠܕܒܒܐ ܐܘܟܝܼܬ ܒܒܠ̈ܝܐ. ܕܒܪܬܗ ܓܢܒܪܐ ܗ̄
                    ܘܒܒܠ̈ܝܐ ܕܐܣܼܬܿܒܪܘ ܓܢܒܪܐ ܘܫܒܼܘ ܠܥܡܐ ܡܼܢܕܪܝܫ ܬܬܕܟܪܝ ܡܼܢܗܘܢܿ ܫܒܝܼܬܐ. ܘܫܒܝܼܬܗ
                    ܕܥܫܝܼܢܐ ܗ̄ ܐܬܘܿܪܝܐ ܬܬܦܼܨܐ ܡܼܢܐ ܐܠܗܐ ܨܚܚ ܚܡܫܝܼܢ ܠܡܿܢܐ ܠܐܝܿܬ ܗ̄ ܪܫܐ ܠܥܡܐ ܕܡܛܿܠܡܿܢܐ
                    ܐܬܝܿܝܬ ܒܝܕ ܢܒ̈ܝܐ ܕܐ݀ܫܟܚ ܐܢ ܐܝܼܬ ܒܟܘܿܢ ܕܝܿܨܦܝܼܢ ܕܡܝܬܪܘܼܬܐ ܘܠܐ ܐܫܿܟܚܬ ܘܩܪܝܿܬܟܘܿܢ
                    ܕܐܩܿܪܒ ܨܝܕܝ ܘܠܝܬ ܕܡܬܼܦܢܐ ܠܘܿܬܝ. ܚܨܕܐ ܚܨܕܬ݀ ܐܝܼܕܝ ܗ̄ ܠܐܝܬ݀ ܠܡ ܐܝܼܝ ܘܠܐ ܡܫܼܟܚܐ
                    ܕܬܦܼܪܘܿܩܟܘܿܢ ܐܝܿܟܢܐ ܕܬܬܒܼܕܪܘܢܿ ܡܼܢ ܬܚܝܬ ܐܝܼܕ̈ܝ ܒܕܡܘܼܬ ܫܒ̈ܠܐ ܕܡܬܼܒܕܪ̈ܢ ܡܼܢ ܐܝܼܕ̈ܝ
                    ܚܨܘܿܕ̈ܐ ܡܐ ܕܠܐܝܼ. ܠܘ ܓܝܪ ܐܝܟ ܚܿܨܘܿܕܐ ܠܐܐ ܐܢܼܐ. ܐܦܿܠܐ ܦܐܪܕܐ ܘܟܝܼܬ ܠܐܝܐ ܐܝܼܕܐ
                    ܕܝܼܠܝ. ܒܗܿܠܝܢ ܡܿܘܕܥ. ܕܗܼܢܘܿܢ ܗܼܘܘ ܥܠܼܬܐ ܕܥܩܬܗܘܿܢ. ܝܡܐ ܗ̄ ܝܡܐ ܕܡܚܪܒ ܩ݀ܪܐ ܠܒܒܠ̈ܝܐ.
                    ܘܢܗܪ̈ܘܬܐ ܗ̄ ܚܝܠ̈ܘܬܗ. ܘܣܿܪܝܢ ܗ̄ ܒܿܒܝܠ ܩܿܪܐ ܢܘܼ̈ܢܐ ܕܡܼܢ ܚܝܠܐ ܕܥܡܼ̈ܡܐ ܐܒܿܕܝܢ
                    ܘܡܬܼܡܣܝܢ ܘܣܿܪܝܢ ܒܓܘܗܿ ܘܡܿܠܒܫ ܐܢܼܐ ܡܠܟܘܼܬ ܒܒܿܝܠ ܕܒܡܠܟܐ ܘܚܝ̈ܠܘܬܗ ܐܝܟ ܫܡܿܝܐ
                    ܒܢܗܝܼܪ̈ܐ ܡܨܒܬܐ ܗܘܬ. ܢ݀ܚܬܐ ܠܨܥܪܐ ܘܡܘܼܟܟܐ ܕܠܗܘܿܢ ܩܿܪܐ ܚܫܘܼܟܐ ܘܣܩܐ. ܝܗܼܒ ܠܝܼ ܠܫܼܢܐ
                    ܗ̄ ܡ̈ܠܐ ܣܿܐܡ ܡܼܢ ܦܪܨܘܼܦ ܡܝܬܪ̈ܐ ܕܥܡܐ ܝܗܼܒ ܠܝܼ ܠܫܢܐ ܕܢܒܝܘܼܬܐ ܕܡܠܦܐ ܠܝܼ ܐܝܿܠܝܢ
                    ܕܙܕ̈ܩܢ ܐܝܿܟܢܐ ܕܐܘܿܕܥ ܘܐܚܿܘܐ ܠܐܝܿܠܝܢ ܕܐܝܼܬܝܗܘܿܢ ܒܛܘܼܪܦܐ. ܡܠܼܬܐ ܕܒܘܼܝܐܐ܆ ܐܥܝܼܪ
                    ܒܨܿܦܪܐ. ܝܘܼܠܦܢܐ ܗ̄ ܚܦܼܛܢܝ ܕܐܗܿܘܐ ܟܫܝܼܪ ܒܦܘܼܠܚܢܐ ܕܙܕܝܼܩܘܼܬܐ ܘܠܡܫܼܡܥ ܘܠܡܣܼܬܟܠܘܼ
                    ܡ̈ܠܼܐ ܕܢܒ̈ܝܐ. ܦܬܼܚ ܠܝܼ ܐܕ̈ܢܐ ܗ̄ ܘܒܝܕ ܥܩ̈ܬܐ ܕܫܒܼܝܐ ܕܐܝܬܝܼ ܥܠܝ ܩܠܝܼܠܐܝܼܬ ܐܬܪ ܕܝܿܬ
                    ܡܢܼܗܝܢ ܘܐܬܼܦܬܚ̈ܝ ܐܕ̈ܢܝ ܕܚܪ̈ܫܢ ܗܼ̈ܘܝ ܠܫܡܥ ܕܢܡܘ̈ܣܐ. ܗܿܐ ܟܿܠܟܘܢ ܫܒ̈ܩܼܝ ܗ̄ ܠܦܘܼܬ
                    ܛ݀ܥܝܘܼܬܟܘܢܿ ܕܡܼܢ ܐܠܗܐ ܘܠܐ ܡܬܼܬܦܝܼܣܢܘܼܬܟܘܿܢ ܕܠܢܒ̈ܝܐ. ܐܙܠܩ݀ܬ ܥܠܝܟܘܢ ܠܢܘܼܪܐ ܕܫܒܼܝܐ.
                    ܒܙܗܪܐ ܕܢܘܼܪܟܘܿܢ ܗ̄ ܐܝܟ ܕܪܚܡܼܬܘܿܢ ܐܫܬܼܒܝܬܘܿܢ ܓܝܪ ܘܐܬܐܟܼܠܬܘܿܢ ܡܼܢ ܓܘܙܠܬܐ ܫܠܗܒܝܼܬܐ
                    ܕܓܘܙܠܬܟܘܿܢ ܥܠܝܟܘܢܿ. ܡܼܢ ܐܝܼܕ̈ܝ. ܒܕܟܪܝܘܼܬ ܬܕܡܟܘܿܢ ܗ̄ ܐܢܿܐ ܠܡ ܥܒܕܿܬ ܕܡܼܢ ܚܕܘܘܼܬܐ
                    ܩܕܡܿܝܬܐ ܠܟܪܝܘܼܬܐ ܕܫܒܼܝܐ ܬܫܼܢܘܢܿ ܘܒܗܿ </p>
            </div>
            <div type="text">
                <p xml:lang="syr"> ܢܘܓܪܐ ܕܙܒܢܼܐ ܬܕܡܟܘܿܢ܆ ܨ܇ ܕܢ̄ܐ ܚܘܼܪܘ ܠܛܘܼܪܐ. ܡܢܼܗ ܗ̄ ܐܢܬܘܿܢ ܠܡ
                    ܕܝܿܨܦܝܼܢ ܐܢܬܘܿܢ ܕܙܝܕܼܩܘܼܬܐ. ܐܬܒܝܢܼܘ ܒܥܠܼܬܐ ܕܩܘܿܝܿܡܗ ܕܓܢܣܟܘܿܢ ܐܝܟܢܐ ܐܝܟ ܕܡܼܢ
                    ܛܘܼܪܐ ܡܕܡ ܫܪܝܼܪܐ ܓܙܪܬܗܿ ܘܐܝܟ ܕܡܼܢ ܓܘܼܒܐ ܥܡܝܼܩܐ ܡܢܼܗ ܐܬܝܼܩܪܬܘܿܢ. ܘܕܠܐ ܣܒܼܪܐ
                    ܐܩܿܡܝܬܟܘܿܢ ܡܼܢ ܐܒ̈ܗܐ ܥܩܪ̈ܐ ܘܡܓܙ̈ܝܐ ܕܠܐ ܦܪܝܼܫܝܼܢ ܡܼܢ ܛܘܼܪܐ ܘܓܘܼܒܐ. ܒܡܓܙܝܘܼܬܗܘܿܢ
                    ܛܘܼܪܐ ܩ݀ܪܐ ܠܐܒܪܗܡ ܘܓܘܼܒܐ ܠܣܪܐ. ܐܬܬܼܥܝܼܪܝ ܗ̄ ܡܬܢܒܐ ܥܠ ܦܘܼܢܝܐ. ܐܬܬܥܝܼܪܝ ܐܘܿܪܫܠܝܡ
                    ܕܕܡܝܼܟܐ ܒܚܘܼܪܒܐ. ܡܥܝܼܪ ܠܗܿ ܢܒܝܐ ܕܬܬܥܼܫܢܝ ܒܚܝܠܐ ܐܠܗܝܿܐ ܘܬܩܼܢܐ ܚܝܠ ܗܿܘ ܕܩܢܝܐ ܗܼܘܬ݀
                    ܩܕܡ ܫܒܼܝܐ. ܐܢܬܝ ܕܦܣܼܩܬܝ ܗ̄ ܡܥܿܗܕ ܠܗܿ ܠܩܕܡ̈ܝܬܐ ܐܢܬܝ ܠܡ ܐܝܼܬܝܟܝ ܕܦܠܓܼܬܝܼܘܗܝ ܠܝܡܐ.
                    ܕܣܘܼܦ ܘܥܒܼܪܬ ܒܗ ܘܩܛܠܼܬܝ ܠܦܪܥܘܿܢ ܗ݀ܘ ܕܐܝܟ ܬܢܝܼܢܐ ܢ݀ܫܡ ܗܼܘܐ ܘܐܬܿܐ ܠܡܒܠܼܥܟܝ. ܡܿܢ
                    ܐܢܬܝ ܕܕܚܠܼܬܝ ܡܼܢ ܗ̄ ܕܥܝ ܠܡ ܢܦܫܼܟܝ ܕܡܿܢ ܐܝܼܬܝܟܝ ܒܦܚܡܼܐ ܕܒܒܠ̈ܝܐ ܘܡܿܢ ܐܝܼܬܘܗܝ ܐܠܗܟܝ
                    ܥܠܗܿܕܐ ܠܐ ܙܕܿܩ ܠܟܝ ܕܬܩܼܢܛܝܼܢ ܡܼܢ ܒܥܠ̈ܕܒܒܐ ܕܕܡܝܢ ܠܥܡܝܼܪܐ ܕܒܡܼܠܐ ܙܒܢܼܐ. ܡܗܿܒܒܝܼܢ
                    ܘܥܕ ܩܠܝܼܠ ܚܿܡܝܼܢ ܘܝܿܒܫܝܼܢ. ܘܛܥܝܬܝ. ܗ̄ ܗܿܐ ܡܿܟܣ ܠܗܿ ܕܛܥܝܬܼܝ ܠܡܪܝܐ ܕܥܒܼܕܟܝ ܠܗ
                    ܒܝܬܝܬܐ ܝܬܝܼܪ ܡܼܢ ܟܿܠ ܐܢܫ. ܬܪܬܝܢ ܗ̄ ܡܛ݀ܠ ܬܪܬܝܢ ܒܝܼܫ̈ܬܟܝ ܗ݀ܝ ܕܫܒܼܩܬܝ ܠܐܠܗܐ ܘܐܙܠܼܬܝ
                    ܒ݀ܬܪ ܦܬܟܪ̈ܐ. ܥܠ ܗܿܝ ܐܬ̈ܝ ܥܠܝܟܝ ܒܝܼܫ̈ܬܐ. ܘܬܪ̈ܬܝܢ ܡܪ̈ܕܘܬܐ. ܘܟܦܢܐ. ܚܪܒܐ. ܒܙܼܬܐ ܓܝܪ
                    ܡܼܢ ܚܪܒܐ ܗܿܘܝܐ ܘܬܒܪܐ ܡܼܢ ܟܦܼܢܐ. ܒܢܝ̈ܟܝ ܬܘܝܼܪܝܼܢ. ܐܝܟ ܣܠܼܩܐ ܕܟܡܝܼܕ ܗ̄ ܕܡܚܒܼܠ
                    ܘܡܚܼܪܟ ܡܼܢ ܓܠܝܼܕܐ. ܟܡܝܼܕ ܗ̄ ܡܿܣܐܼ ܡܛ݀ܠ ܗܿܢܐ ܫܡܥܝ ܗ̄ ܟܕ ܠܡ ܒܗܿܢܐ ܙܢܼܐ ܐܝܼܬܝܟܝ.
                    ܠܘܿܬ ܡܘܼܟܟܐ ܪܒܐ ܐܬܡܼܛܝܼܬܝ. ܘܪܘܝܼܬܝ ܡܼܢ ܣܘܓܐܐ ܕܥܩ̈ܬܟܝ. ܡܛ݀ܠܡܿܢܐ ܫܡܼܥܝ ܡ̈ܠܼܐ
                    ܕܡܣܼܒܪ̈ܢ ܠܟܝ ܥ ܫܘܼܚܠܦܐ ܕܠܘܿܬ ܡܝܬܪܘܼܬܐ. ܘܐܠܗܟܝ ܢܕܘܢ ܗ̄ ܗ݀ܠܝܢ ܦܣܼܩ ܡܪܝܐ ܕܥܿܒܕ
                    ܕܝܼܢܐ ܠܒܝܬܝ̈ܘܗܝ܆ ܨ̄܆ ܕܢܒ̄ ܠܡܨܪܝܢ ܢܚܼܬ ܥܡܼܝ ܗ̄ ܕܐܟܙܼܢܐ ܕܢܚܼܬ ܡܢܼܩܕܝܼܡ ܠܡܨܪܝܢ ܡܼܢ
                    ܥܠܬ݀ ܟܦܼܢܐ ܘܦܪܩܿܬ ܐܢܘܿܢ ܡܼܢ ܦܪܥܘܢܿ ܗܿܟܢܐ ܡܼܢ ܐܬܘܼܪ̈ܝܐ ܘܒܒܠ̈ܝܐ ܦܿܪܩ ܐܢܼܐ ܠܗܘܿܢ.
                    ܘܗܿܫܐ ܡܐ ܠܝܼ ܗܿܪܟܐ. ܐܬܕܒܼܪ ܥܡܝ ܗ̄ ܡܛ݀ܠ ܕܠܐ ܒܨܒܝܿܢܗܘܢܿ ܐܬܕܒܼܪܘ ܒܗ݀ܝ ܕܐܗܼܡܝܿܬ
                    ܡܢܼܗܘܿܢ. ܗܿܫܐ ܡܪܝܼܡ ܐܢܼܐ ܠܥܠܼܬܐ ܕܡܗܝܡܝܢܘܼܬܝ ܕܡܢܼܗܘܢܿ ܐܝܟ ܕܬܗܼܘܐ ܓܠܝܐ ܕܡܼܢ
                    ܝܬܝܼܪܘܼ ܐܝܼܬܝܗܿ ܠܝܼ ܗ݀ܕܐ ܕܐܩܿܘܐ ܬܢܢ. ܐܡܼܪܗܿ ܡܼܢ ܦܪܨܘܼܦܗ ܐܟܡܿܢ ܕܗܘܼ ܣܿܥܪ ܠܗ.
                    ܘܙܒܢܼܐ ܗܿܘ ܕܐܦܿܢܐ ܠܐܪܥܝ. ܘܐܡܝܼܢܐܝܼܬ ܟܿܠܝܘܿܡ ܗ̄ ܗ݀ܕܐ ܗܿܝ ܥܠܼܬܐ ܕܡܛܿܠܬܗܿ ܐܬܕܒܼܪܘ
                    ܒܫܼܒܝܐ. ܡܐ ܝܐܝ̈ܢ ܥܠ ܛܘܼܪ̈ܐ ܗ̄ ܡܼܢ ܐܘܼ̈ܠܨܢܐ ܘܥܩ̈ܬܐ ܕܒܫܒܼܝܐ ܪܚܝܼܩܡ ܗܼܘ ܥܠܝܗܘܿܢ
                    ܩ݀ܠܐ ܕܗܠܼܟܬܗܘܿܢ ܕܐܝܿܠܝܢ ܕܡܼܢ ܦܘܼܩܕܢ ܟܘܼܪܫ ܢ݀ܦܩܝܼܢ ܗܼܘܘ ܠܡܣܼܒܪܘܼ ܒܛܘܼܪ̈ܐ ܘܒܦܩ̈ܥܬܐ
                    ܕ[ܢܒ]ܢܐ ܥܡܼܝ ܠܐܘܿܪܫܠܡ. ܩܿܠܐ ܕܕܘ̈ܩܝܟܝ ܗ̄ </p>
            </div>
            <div type="text">
                <p xml:lang="syr"> ܩܕ̈ܡܝܐ ܕܦܿܥܝܢ ܠܐܘܿܪܫܠܡ ܩܝܿܡܝܼܢ ܥܠ ܕܘܼܟ̈ܝܬܐ ܪ̈ܡܬܐ ܘܕ݀ܝܩܝܼܢ ܠܥܡܐ
                    ܕܐܬܿܐ ܡܼܢ ܟ݀ܠ ܦܢܝ̈ܢ. ܘܡܐ ܕܐܩܒܼܠܘ ܠܚܕ̈ܕܐ ܡܪܝܼܡܝܼܢ ܐܟܼܚܕܐ ܩ݀ܠܗܘܿܢ ܘܡܫܿܒܚܝܼܢ ܠܗ݀ܘ
                    ܕܐܦܼܢܝܼ ܐܢܘܿܢ ܡܛ݀ܠ ܕܥܝܼܢ ܗ̄ ܠܘ ܠܡ ܟܣܝܐܝܼܬ ܡܿܦܢܐ ܠܗܘܢܿ ܐܠܗܐ ܟܕ ܠܐ ܡܬܼܚܙܝܢ ܠܚܕ̈ܕܐ
                    ܐܠܐ ܡܬܼܘܥܕܝܢ ܘܚܿܙܝܢ ܚܕ ܠܚܕ ܒܐܘܿܪܫܠܡ. ܦܘܿܩܘ ܡܼܢ ܓܘܗܿ ܗ̄ ܡܦܩܿܕ ܠܟܗ̈ܢܐ ܕܦܘܿܩܘ ܠܟܘܿܢ
                    ܡܼܢ ܒܒܿܝܠ ܘܐܪܚܩܼܘ ܠܟܘܿܢ ܡܼܢ ܛܡܐܘܼܬܗܿ. ܘܐܬܓܼܒܘ ܫܩܝܼܠ̈ܝ ܗ̄ ܐܡܼܪ ܒܢܒܝܘܼܬܐ ܥܠ ܗ݀ܝ
                    ܕܥܬܝܼܕܐ ܗܘܬ݀ ܕܬܣܼܬܥܪܝ. ܦܩܼܕ ܓܝܪ ܟܘܼܪܫ ܕܟܿܠܗܘܿܢ ܡ̈ܐܢܐ ܕܗܝܟܠܐ ܢܘܒܼܠܘܢܼ
                    ܥܡܼܗܘܿܢܠܐܘܿܪܫܠܝܡ ܐܝܟ ܕܡܿܘܕܥ ܥܙܪܐ ܘܐܟܙܼܢܐ ܕܒܡܕܒܪܐ ܒܙܗܝܼ̄ܪܘܼ ܡܼܢ ܟܗ̈ܢܐ ܘܠ̈ܘܝܐ
                    ܡܐܢ̈ܝ ܗܝܟܝܠܐ ܡܬܛܥܢܝܼܢ ܗܼܘܘ ܗܿܟܢܐ ܘܗܿܪܟܐ ܟܗ̈ܢܐ ܛܥܝܼܢܝܼܢ ܗܼܘܘ ܠܗܘܿܢܟܕ ܡܬܼܪܚܩܝܼܢ
                    ܡܼܢ ܛܡܐܘܼܬܐ ܕܥ̈ܡܼܡܐ ܕܥܿܒܪܝܼܢ ܗܼܘܘ ܒܝܢܬܗܘܿܢ. ܗܿܐ ܡܣܬܟܠ ܥܒܕܝ ܗ̄ ܥܠ ܡܫܝܼܚܐ ܡܬܢܼܣܒܐ
                    ܥܒܕܐ ܐܬܩܼܪܝܼ ܒܗ݀ܝ ܕܢܣܼܒ ܕܡܘܼܬܐ ܕܥܒܕܐ. ܘܡܬܼܬܪܝܼܡ ܗ̄ ܒܝܕ ܐܬܘ̈ܬܐ ܕܣܿܥܪ ܒܡܕܒܪܢܘܼܬܗ.
                    ܡܚܿܒܠ ܚܙܼܘܗ ܗ̄ ܡܫܼܬܟܪ ܡܼܢ ܝܘܼ̈ܕܝܐ ܒܙܼܒܢ ܚܫܗ ܐܟܡܿܢ ܕܫܝܼܛܐܝܼܬ ܐܙܕܩܼܦ ܘܡܚܝܼܠܐܝܼܬ.
                    ܢܐܚܕܘܢܼ ܡ̈ܠܟܐ ܗ̄ ܡܬܼܒܠܡܝܼܢ ܨܝܕ ܒܨܼܬܗ. ܕܟܕ ܐܝܼܬܘܗܝ ܐܠܗܐ ܚܫ ܒܒܣܼܪ. ܐܘܿ ܕܟܕ ܚܫܼܟ
                    ܫܡܼܫܐ ܩܕܡ ܟ݀ܠܢܫ ܒܬܡܼܗܐ܆ ܨܚܚܐ ܕܢܓ̄ ܫܪܝܼܪܐܝܼܬ ܚܫ̈ܝܼܢ ܗ̄ ܡܛ݀ܠ ܚܫ̈ܝܼܢ ܘܟܐܒ̈ܐ ܕܚܛ̈ܗܝܢ
                    ܣܝܒܼܪ ܗܿܠܝܢ ܕܢܼܟܦܪ ܐܢܘܿܢ ܡܼܢܢ. ܚܫܒܼܢܝܗܝ ܟܬܝܼܫܐ ܗ̄ ܐܣܼܒܪܘ ܝܘܼܕ̈ܝܐ ܕܒܒܥܠܙܒܘܿܒ ܡܦܼܩ
                    ܕܝ̈ܘܐ ܡܼܢ ܚܒܘܼܫܝܐ ܘܡܼܢ ܗ̄ ܐܬܚܼܒܫ ܒܝܬ ܚܢܢ ܘܕܢܘܼܪܫ ܡܼܢ ܬܡܿܢ ܘܕܒܪܘܼܗܝ ܕܢܙܕܩܼܦ. ܘܕܪܗ
                    ܡܿܢܘܼ ܗ̄ ܗ݀ܘ ܕܗܿܠܝܢ ܣܝܒܼܪ ܡܛ݀ܠܬܢ ܡܿܢܘܼ ܡܫܼܬܥܐ ܥܠܘܗܝ. ܡܛ݀ܠ ܕܡܥܼܠܝ ܡܼܢ ܟ݀ܠ ܕܪ̈ܝܼܢ
                    ܕܒܝܘܼܒܠܐ ܕܐܪܥܐ ܪܕܝܢ. ܡܼܢ ܥܿܘ̈ܠܐ ܕܥܡܼܝ ܗ̄ ܟܗ̈ܢܐ ܪ̈ܫܝܼܥ ܐܕܥܡܼܝ ܩܪܒܼܘ ܠܗ ܣܝܿܢܐ
                    ܘܒܙܼܚܘ ܒܗ. ܘܪܩܼܘ ܒܐܦ̈ܘܗܝ. ܘܝܗܼܒ ܪܫܝܼܥܐ ܗ̄ ܦܬܓܼܡܐ ܗܿܘ ܗܦܝܼܟܐ ܕܐܝܼܬ̄ܘ ܗ݀ܟܢ
                    ܒܣܘܼܟܠܐ. ܝܗܼܒ ܥܬܝܼܪܐ ܩܒܼܪܗ ܗ̄ ܝܘܣܦ ܒܘܼܠܝܼܛܝ. ܘܪܫܝܼܥܐ ܒܡܿܘܬܗ ܗ̄ ܦܝܠܛܘܿܣ܆ ܕܝܗܼܒ
                    ܦܓܪܗ ܠܝܘܣܦ ܕܢܬܩܼܒܪ. ܥܒܕܐ ܗܿܘ ܗ̄ ܕܟܕ ܠܡ ܡܪܐ ܗܿܘ ܓܒܼܐ ܠܗ ܕܐܝܟ ܥܒܕܐ ܢܫܡܼܫ ܡܛ݀ܠܬܢ.
                    ܐ݀ܦܠܓܝܼܘܗܝ ܒܣܓ̈ܝܐܐ ܗ̄ ܚܠܦ ܡܘܼܟܟܗ ܕܚܠܼܦܝܢ ܡܬܦܠܓ ܫܘܼܠܛܢܗ ܒܐܪ̈ܒܥܦ̈ܢܝܢ ܘܐܚܿܕ
                    ܘܡܫܼܬܠܛ. ܬܘܼܒ ܐܦ ܐܪ̈ܙܘܗܝ ܡܬܼܦܠܓܝܼܢ ܠܣܓܝ̈ܐܐ. ܢܦܠܓ ܒܙܼܬܐ ܗ̄ ܐܝܼܩܪܗ ܕܐܕܡ ܕܐܬܒܼܙܙ
                    ܡܼܢ ܫܐܕ̈ܐ ܝܿܗܒ ܠܗ ܠܒܢܘ̈ܗܝ. ܘܒܥܿܘ̈ܠܐ ܦ݀ܓܥ ܗ̄ ܐܦ ܒܥܘܿܠ̈ܐ ܕܙܩܼܦܘܼܗܝ ܦܓܿܥ ܒܗܘܿܢ
                    ܒܐܝܿܕܐ ܕܪ̈ܘܼܡܝܐ. ܘܝܘܼ̈ܕܝܐ ܕܝܢ ܠܟܿܠܗ ܗܿܢܐ ܦܣܘܿܩܐ ܕܡܚܒܼܠ ܚܙܼܘܗ ܘܠܝܬ ܗܼܘܐ ܠܗ ܙܝܼܘܐ
                    ܘܠܐ ܫܘܼܦܪܐ ܘܫܪܟܐ ܒܫܿܢܝܘܼܬܗܘܢܿ ܥܠ ܕܢܝܐܝܠ ܢ݀ܣܝܒܝܼܢ ܠܗ. ܕܡܛ݀ܠ ܠܡ ܕܡܣܪܣܐ ܐܝܼܬܘܗܝ
                    ܗܼܘܐ ܥܠܗܿܕܐ ܐܬܚܼܒܠ ܫܘܼܦܪܗܿ ܡܛ݀ܠ ܕܡܬܚܼܒܠܐ ܚܙܼܬܐ </p>
            </div>
            <div type="text">
                <p xml:lang="syr"> ܕܐܝܿܠܝܢ ܕܡܬܼܦܣܩܝܼܢ ܗܕ̈ܡܝܗܘܿܢ. ܐܠܐ ܕܓ̈ܠܐ ܐܢܘܿܢ ܒܗܿܟܢ܆ ܘܥܠ ܡܫܝܼܚܐ
                    ܣܿܠܩܝܼܢ ܫܪܝܼܪܐܝܼܬ ܨܚܚܐ ܕܢܕ̄ ܫܒܼܚܝ ܥܩܼܪܬܐ ܗ̄ ܥܠ ܦܘܼܢܝܐ ܡܬܼܢܒܐ ܗ̄ ܐܢܬܝ ܠܡ ܢܘܓܪܐ
                    ܕܙܒܢܼܐ ܩܘܝܼܬܝ ܒܥܩܪܘܼܬܐ ܘܕܠܐ ܝܠܕܐ. ܡܛ݀ܠ ܡܓܙܝܘܼܬܐ ܕܫܒܼܝܐ ܕܐܕܪܟܟܝ ܫܒܚܝ ܗܿܫܐ. ܠܗ݀ܘ
                    ܕܡܫܿܪܬܚ ܠܟܝ ܒܣܘܓܐܐ ܕܒܢ̈ܝܐ ܘܒܫܦܝܼܥܘܼܬ ܛܒ̈ܬܐ. ܒܢ̈ܝܗܿ ܕܨܕܝܬܐ ܗ̄ ܨܕܝܼܬܐ ܠܐܘܼܿܪܫܠܡ
                    ܩ݀ܪܐ. ܒܥܝܼܠܬܐ ܕܝܢ ܠܒܿܒܝܠ ܡܛ݀ܠ ܕܒܙܒܼܢܐ ܕܫܼܒܝܗܿ ܐܘܿܪܫܠܡ ܡܪܡܠܐ ܗܘܬ݀ ܡܼܢܡ̈ܠܟܐ. ܘܨܕܝܐ
                    ܗܘܬ݀ ܘܓܙܝܐ ܡܼܢ ܥܡܘܿܪ̈ܐ. ܐܦܬܝ ܠܐܬܪܐ ܗ̄ ܗܿܢܐ ܠܡ ܟܿܠܗ ܬܫܬܼܪܬܚܝܼܢ ܐܝܿܟܢܐ ܕܠܐ
                    ܬܣܬܼܢܩܝܼܢ ܥܠ ܬܘܣܼܦܬܐ ܕܐܪܥܐ ܕܠܐܘܼܪܟܐ ܘܠܦܬܝܐ ܡܛ݀ܠ ܣܿܓܝܐܘܼܬ ܒܢܝܢ̈ܫܐ ܕܒܟܝ ܥ݀ܡܪܝܼܢ
                    ܐܘܪܟܝ ܗ̄ ܛܘܼܢ̈ܒܐ ܩܿܪܐ ܠܚܒ̈ܠܐ ܕܒܗܘܿܢ ܡܿܬܚܝܼܢ ܠܡܫܼܟܢܐ ܒܣ̈ܟܐ ܐܝܟ ܕܠܐ ܢܬܼܪܘܛ
                    ܘܢܙܕܥܼܙܥ ܡܫܼܟܢܐ. ܘܐܡܿܪ ܕܐܣܓܝ ܘܐܘܪܟܝ ܟܿܠܗܘܿܢ ܡ̈ܐܢܐ ܕܡܫܼܟ̈ܢܝܟܝ ܠܦܘܼܬ ܣܿܓܝܐܼܘܬܐ
                    ܕܥܡܘܪ̈ܝܟܝ ܒܝܕ ܚܘܼܫܒܢܐ ܕܡ̈ܐܢܐ ܕܡܫܟܢܐ ܐܘܕܥ ܥܠ ܩܠܝܼܠܘܼܬܐ ܕܦܘܼܢܝܗܘܢܿ. ܡܛ݀ܠ ܕܐܝܟ
                    ܕܠܐܢܬܬܐ ܗ̄ ܐܝܿܕܐ ܕܡܒܼܠܐ ܙܒܢܼܐ ܐܫܼܬܒܩܬ݀ ܡܛ݀ܠ ܕܫܒܼܩܬ݀ ܚܘܼܒܐ ܕܫܘܬܦܗܿ ܘܡܐ ܕܒ݀ܥܝܐ
                    ܬܘܼܒ ܚܘܼܒܗ ܐܦ ܗܼܘ ܡܩܿܪܒ ܠܗܿ ܨܝܕܘܝܗ ܘܡܟܿܦܪ ܡܢܼܗܿ ܥܩ̈ܬܐ ܕܐܪܡܠܘܼܬܗܿ ܘܐܝܟ ܐܢܬܬ݀
                    ܛܠܝܘܼܬܐ ܐ݀ܦܢ ܡܫܬܼܒܩܐ ܒܡܼܠܐ ܙܒܢܼܐ ܐܠܐ ܠܐ ܡܬܼܛܥܐ ܚܘܼܒܗܿ ܗܿܟܢܐ ܥܿܗܕ ܠܟܝ ܐܠܗܐ ܘܡܦܿܩ
                    ܠܟܝ ܨܝܕܘܗܝ ܡܼܢ ܕܪܝܼܫ ܒܝܕ ܦܘܼܢܝܐ ܕܥܿܒܕ ܠܟܝ ܡܼܢ ܫܒܼܝܐ. ܐܝܟ ܝܘܡ̈ܬܐ ܗܝ ܠܝ ܕܢܘܿܚ ܗܿܝ
                    ܕܝܡܝܿܬ ܕܠܐ ܢܗܼܘܐ ܬܘܼܒ ܛܘܼܒܢܐ ܠܢܘܿܚ ܘܠܐ ܗܼܘܐ. ܗܿܟܢܐ ܐܦ ܠܟܝ ܚܪܩܿܬ. ܕܦܘܼܢܝܐ ܥܿܒܕ
                    ܐܢܼܐ ܠܟܝ ܡܼܢ ܒܿܒܝܠ. ܘܗܿܐ ܩܝܿܡܐ ܡܠܼܬܐ ܘܡܫܿܡܠܐ ܐܢܼܐ ܠܗܿ ܡܡܟܼܟܬܐ ܗ̄ ܕܡܡܼܟܟܐ ܘܡܿܢܬܦܐ
                    ܒܛܘܼܥܝܝ ܘܒܥܩ̈ܬܐ ܘܠܝܬ ܡܼܢ ܡܠ̈ܟܝܗܿ ܐܘܿ ܢܒܝ̈ܝܗܿ ܕܐܬܡܼܨܝܘ ܠܡܼܒܝܐܼܘܬܗܿ ܡܥܠܥܠܬܐ ܗ̄
                    ܡܢܬܦܐ. ܥܿܒܕ ܐܢܼܐ ܟܐܦܝ̈ܟܝ ܗ̄ ܕܐ݀ܦܢ ܟܐܦܐ ܫܚܝܼܡܬܐ ܐܝܼܬܝܟܝ ܡܫܿܚܠܦ ܐܢܿܐ ܠܟܝ ܠܒܪܘܼܠܐ
                    ܗ̄ ܡܼܢ ܥܩܼܬܐ ܠܚܕܘܼܬܐ ܡܫܼܬܚܠܦܬܝ. ܘܐܒܿܢܐ ܐܣܝ̈ܟܝ ܗ̄ ܕܗܿܟܢ ܕܝܩܝܼܪ ܘܪܚܝܼܡ ܥܠܝܗܘܿܢ
                    ܡܥܡܪܗܘܿܢ ܕܒܐܘܿܪܫܠܡ ܐܝܟ ܗ݀ܘ ܕܒܒ̈ܬܐ ܕܒܿܢܝܢ ܒܟܐܦ̈ܐ ܛ[]ܘܿܢ ܝܿܬܒܝܼܢ. ܒܟܐܦܐ ܕܐܣܝܦܘܿܢ
                    ܗ̄ ܒܨܒܼܬܐ ܠܡ ܘܒܡܣܼܒܪܢܘܼܬܐ ܘܠܘ ܒܫܪܪܐ. ܐܝܣܦܘܿܢ ܟܐܦܐ ܗܿܝ ܕܡܝܩܪܐ. ܘܗܝܼ ܐܝܼܬܝܗܿ
                    ܦܝܪܘܢܓ. ܩܪܘܣܛܠܘܿܣ ܚܘܪܐ ܐܘܟܝܼܬ ܓܘܢܐ ܕܡ̈ܝܐ ܡܛ݀ܠ ܕܡܼܢ ܡ̈ܝܐ ܕܡܓܠܕܝܢ ܘܡܬܩܼܫܝܢ ܗܿܘܝܐ܆
                    ܣܦܝܼܠܐ ܓܘܢܐ ܕܫܡܿܝܐ ܗ̄ ܐܠܐ ܙܘܪܕ. ܗܿܐ ܐܢܿܐ ܒܪܝܼܬ ܐܘܼܡܢܐ ܗ̄ ܡܛ݀ܠ ܕܐܝܿܬܝ ܐܢܿܐ ܒܪܘܿܝܐ
                    ܘܝܿܗܘܿܒܐ ܕܐܘܼܡ̈ܢܘܬܐ ܠܡܠ̈ܝܼܠܐ. ܐܬܩܢܿܬ ܚܝܠܐ ܒܐܘܼܡܢܐ ܘܝܗܒܿܬ ܒܗܘܿܢ ܝܼܕܥܬܐ ܕܒܝܕ
                    ܕܘܼܪܫܐ ܕܚܟܡܼܬܐ ܘܒܝܕ ܡܦܘܼܚܝܼܬܐ ܕܢܘܼܪܐ. ܡܬܓܼܡܪ ܡܿܐܢܐ ܕܥܿܗܢ ܠܦܘܼܠܚܢܐ ܒܗ ܒܕܘܼܡܝܐ
                    ܒܪܝܿܬܟܘܿܢ ܐܦ ܐܢܿܐ ܗܿܫܐ ܒܚܘܼܕܬܐ ܗܿܢܐ ܕܦܘܼܢܝܐ. ܠܐ ܗܼܘܐ ܒܡܨܥܝܘܼܬܐ ܕܡܕܡ ܐܠܐ ܒܪܡܙܐ
                    ܕܚܝܠܝ. ܘܒܕܓܘܿܢ ܗܿܐ ܡܬܼܢܛܪܝܼܢ ܐܢܬܘܿܢ ܕܠܐ ܢܟܝܿܢ. ܘܐܢܿܐ ܒܪܝܿܬ ܡܚܒܠܢܐ </p>
            </div>
            <div type="text">
                <p xml:lang="syr"> ܕܪܝܼܫܚܼܢ ܘܚܝܠ̈ܬܢܝܼܢ ܐܝܿܠܝܢ ܕܒܝܕ ܢܘܼܪܐ ܘܢܿܦܚܐ ܕܩܝ̈ܢܝܐ ܡܬܓܼܡܪ̈ܢ ܡܼܢ
                    ܟ݀ܠ ܐܘܼܡܢܘܼ ܐܝܿܕܐ ܕܠܩܪܒܐ ܚܿܫܚܐ. ܡܿܨܐܼ ܐܢܼܐ ܕܐܒܿܛܠ ܘܐܟܿܠܐ ܟܿܠܡܕܡ ܕܠܩܪܒܐ ܡܬܚܼܫܠ.
                    ܐܢܿܐ ܓܝܪ ܒܪܝܿܬ ܡܚܒܠܢܐ ܒܥܠܕܒܒܐ ܕܐܬܬܼܙܝܼܥ ܡܼܢ ܩܕܝܼܡ ܠܡܚܼܒܠܘܼܬܟܝ. ܘܐܝܟ ܗ݀ܘ ܕܗܿܕܐ
                    ܐܡܿܪ܆ ܕܐܢܿܐ ܚܒܠܿܬܟܝ ܘܐܢܿܐ ܡܚܿܕܬ ܐܢܼܐ ܠܟܝ ܨܚܚܐ ܕܢܗ̄ ܐܘܿ ܟ݀ܠ ܕܨܿܗܝܢܼ ܗ̄ ܐܢܬܘܿܢ ܠܡ
                    ܕܨܿܗܝܢܼ ܐܢܬܘܢܿ ܘܝܐܝܼܒܝܼܢ ܐܢܬܘܿܢ ܕܕܐܝܟ ܗܿܠܝܢ ܢܗ̈ܘܘܝܢ ܠܟܘܿܢ ܒܦܘܼܢܝܐ܆ ܩܕܡܼܘ ܐܥܼܠܘ
                    ܕܘܼܒܪ̈ܐ ܕܕܚܠܬ݀ ܐܠܗܐ. ܒܕܓܘܿܢ ܡܦܿܝܓܐ ܨܗܝܐ ܕܐܘܿܠ̈ܨܢܝܟܘܿܢ. ܘܕܠܝܬ ܠܗ ܟܣܦܼܐ ܗ̄ ܠܐ
                    ܢܩܼܢܛ. ܡܘܼܪܘ ܘܐܟܘܿܠܘ ܗ̄ ܡܿܓܢ.. ܚܡܪܐ ܘܚܠܒܐ ܗ̄ ܛܒ̈ܬܐ ܕܠܐ ܕܡ̈ܝܢ. ܡܘܼܪܘ ܗ̄ ܙܒܼܢܘ.
                    ܒܕܘܼܗܢܐ ܗ̄ ܠܚܡܪܐ ܘܡܼܫܚܐ ܩ݀ܪܐ ܕܘܼܗܢܐܘܝܬܝܼܪܐܝܼܬ ܡܫܼܚܐ ܡܕܗܢ. ܩܝܿܡܐ ܗ̄ ܫܘܼܘܕܝܐ
                    ܕܡܢܼܩܕܝܼܡ ܐܫܬܘܕܝܿܬ ܠܕܘܝܼܕ ܡܫܿܡܠܐ ܐܢܼܐ ܠܗ ܒܛܝܒ̄ܘܼ ܠܘܿܬܟܘܿܢ. ܡܗܝܡܼܢܬܐ ܗ̄ ܕܒܗܘܿܢ
                    ܒܥ̈ܒܿܕܐ ܡܫܡܠܐ ܐܢܼܐ ܠܗ ܠܫܘܼܘܕܝܐ ܕܝܼܠܝ ܨܚܚܐ ܕܢܘ̄ ܘܠܒ̈ܢܝ ܢܘܼܟܪ̈ܝܐ ܗ̄ ܥܡ̈ܡܼܐ
                    ܢܘܼܟܪ̈ܝܐ ܡܛ݀ܠ ܟܗܝܼܢܘܼܬܗܘܿܢ ܡܬܼܠܘܝܢ ܠܗܘܿܢ. ܘܒܿܬܪ ܕܡܠܼܠ ܥܠ ܦܘܼܢܝܐ ܣܿܓܝ̈ܐܬܐ ܡܫܼܬܥܐ
                    ܥܠ ܥܩ̈ܬܐ ܕܥܬܝܼܕܝܼܢ ܠܡܣܼܒܠ ܒܙܒܼܢ ܡܩܼܒ̈ܝܐ ܡܛ݀ܠ ܥܘܠܗܘܿܢ. ܕܡܟܿܢܫ ܠܡܒܼܕܪ̈ܐ ܗ̄ ܡܛ݀ܠ
                    ܕܝܢ ܕܠܐ ܡܟܿܬܪܝܼܢ ܒܛܒܿܬܐ ܐܠܐ ܡܿܨܿܨܛܠܝܢ ܠܛ݀ܥܝܘܼܬܐ. ܗܿܠܝܢ ܦܣܼܩ ܥܠܝܗܘܿܢ ܡܪܝܐ ܕܟܢܼܫ
                    ܐܢܘܿܢ ܡܼܢ ܒܘܼܕܪܐ. ܐܟܿܢܫ ܥܠܝܗܘܿܢ ܠܡܟܼ̈ܢܫܐ ܗ̄ ܕܐܝܼܬܝܗܘܿܢ ܡ̈ܠܟܐ ܕܝܘ̈ܢܝܐ܆ ܗܿܢܘܢܿ
                    ܕܒܿܬܪ ܦܘܼܢܝܐ ܐܦ ܗܼܢܘܿܢ ܒܕܡܘܼܬ ܒܒܠ̈ܝܐ ܘܐܬܘܼܪ̈ܝܐ ܡܫܿܥܒܕܝܼܢ ܗܼܘܘ ܠܗܘܿܢ. ܟ݀ܠ ܚܝܘܼܬܐ
                    ܗ̄ ܫܒܼܩ ܐܢܘܿܢ ܩܕܡ ܚܝܘ̈ܬܐ ܩܕܡ ܐܝܟ ܟܪܡܐ ܕܩܡ ܚܝܘܬ ܒܪܐ܆ ܘܐܡܿܪ ܠܒܥܠ̈ܕܒܒܐ ܕܟܿܠ ܚܝܘܼܬܐ
                    ܠܡ ܕܕܒܪܐ ܕܐܝܼܬܝܗܘܿܢ ܥܡ̈ܡܼܐ. ܬ݀ܝ ܐܟܘܿܠܝ ܠܟܿܠܗܿ ܚܝܘܼܬܐ ܕܥܿܒܐ ܗ̄ ܠܥܡܐ ܩܿܪܐ ܗܿܟܢ
                    ܟܠ̈ܒܐ ܐܢܘܢܿ ܗ̄ ܠܥܡܐ ܐܡܿܪ܆ ܦܐܩ̈ܐ ܗ̄ ܠܥܓ̈ܝܼܢ ܠܬܘܕܝܼܬܐ ܕܐܠܗܐ. ܘܠܐ ܡܫܼܟܚܝܼܢ ܠܡܒܼܚ ܗ̄
                    ܒܦܬܟܪ̈ܐ ܚܪ̈ܫܐ. ܐܝܟ ܕܒܢܘܼܟܪ̈ܝܐ. ܠܐ ܐܬܗܦܼܟܘ ܥܠܝ ܘܒܝܼ ܢ݀ܒܚܝܼܢ ܐܝܟ ܕܒܐܝܿܢܐ ܕܠܐ ܚܿܫܚ
                    ܐܢܼܐ ܠܗܘܿܢ. ܚܿܙܝܢ ܘܕܡܿܟܝܼܢ ܗ̄ ܪܚܡܝܼ ܠܡܕܡܼܟ ܣܟܪ̈ܐ ܘܒܕܘܼ̈ܟܝܬܐ ܐܝܿܟܐ ܕܡܕܒܚܝܼܢ
                    ܠܫܐܕ̈ܐ ܟܕ ܡܿܣܟܝܢ ܠܚ̈ܙܘܢܐ ܘܠܚܠܼ̈ܡܐ ܕܡܢܼܗܘܢܿ܆ ܨܚܚܐ ܕܢܙܙ̄ ܘܐܢܬܘܿܢܩܪܘܿܒܘ ܗ̄ ܬܘܿ ܠܡ
                    ܘܩܪܘܿܒܘ ܨܝܕ ܒܢ̈ܝ ܟܢܘܼܫܬܐ ܕܫ݀ܘܝܐ ܠܡܘܼܟܟܐ. ܡܛ݀ܠ ܗܘܼܦ̈ܟܝܗܿ ܒܝܼܫ̈ܐ. ܘܢܟܼܣܬܘܢܼ ܛܠ̈ܝܐ
                    ܗ̄ ܒܗܿܕܐ ܚܘܼܒܗܘܿܢ ܕܠܘܿܬ ܦܬܟܪ̈ܐ ܡܒܿܕܩ. ܕܠܐܠܗܐ ܚܝ̈ܘܬܐ ܟܪ̈ܝܼܗܬܐ ܩܪܒܼܘ ܘܠܕܝܘ̈ܐ
                    ܒܢܝ̈ܢܫܐ ܕܒܚܼܘ. ܡܢܿܬܟܝ ܘܝܪܬܘܼܬܟܝ ܥܒܼܕܬܝ ܐܢܘܿܢ ܠܕܝ̈ܘܐ. ܗܿܢܘܿܢ ܕܒܢܚ̈ܠܐ ܘܒܝܢܬ ܛܘܼܪ̈ܐ
                    ܩܪܒܼܬܝ ܢܘܼܩ̈ܝܐ ܘܐܣܩܼܬܝ ܠܗܘܿܢ ܩܘܼܪ̈ܒܢܐ ܥܡܼܗܘܿܢ ܡܬܬܼܒܥܥܬܝ ܒܗܘܿܢ ܒܕܘܼ̈ܟܝܬܐ. ܘܒܣܼܬܪ
                    ܬܪ̈ܥܐ ܗ̄ ܘܥܡ ܟ݀ܠܗܝܢ ܒܝܼܫ̈ܬܟܝ ܐܦ ܗܿܕܐ ܣܥܼܪܬܝ ܕܕܡܼ̈ܘܬܐ ܕܦܬܼܟܪ̈ܐ ܘܐܪ̈ܙܝܗܘܢܿ
                    ܘܫܡܗ̈ܝܗܘܿܢ ܓܠܼܦܬܝ ܥܠ ܬܪ̈ܥܐ ܐܝܿܟܢܐ ܕܠܐ ܬܼܛܥܝܢ ܐܢܘܿܢ. ܟܕ ܠܥܣܼܪܐ ܦܬܓ̈ܡܼܐ ܕܦܩܿܕܬ
                    ܕܢܬܟܼܬܒܘܢܿ ܥܠ ܐܣܟܼ̈ܦܬܐ ܘܥܠ ܦܪ̈ܘܼܣܬܕܐ </p>
            </div>
            <div type="text">
                <p xml:lang="syr"> ܠܚܝܬܼܝ ܘܟܦܼܪܬܝ ܐܢܘܿܢ ܡܼܢ ܥܘܼܗܕܢܟܝ. ܡܛ݀ܠ ܕܡܼܢ ܠܘܿܬܝ ܓܠܝܼܬܝ.
                    ܡܢܼܗܘܿܢ ܗ̄ ܡܛ݀ܠ ܕܐܚܒܼܬܝ ܥܢܝܿܢܐ ܕܦܬܟܪ̈ܐ ܫܢܝܼܬܝ ܠܓܡܪ ܡܼܢ ܨܝܕܝ ܘܣܠܩܼܬܝ ܠܛܘܼܪܐ
                    ܠܡܕܒܼܚܘܼ ܠܫܐܕ̈ܐ ܕܫܒܼܐܘܼܟܝ ܘܪܘܚܬܝ ܬܫܘܝܼܬܝܟܝ ܐܝܟ ܕܬܣܼܓܝܼܢ ܬܬܛܢܼܦܝܼܢ ܥܠܝܗܿ
                    ܒܙܢܝܘܼܬܟܝ ܕܥܡ ܕܝܘ̈ܐ ܐܝܿܟܢܬܐ ܕܬܗܘܘܼܝܢ ܟܠܿܠܟܝ ܕܝܼܠܗܘܿܢ ܒܚܘܒܼܬܐ ܗ̄ ܡܛ݀ ܕܐܫܚܼܝܬܝ ܐܘܿ
                    ܒܣܼܪܬܝ ܥܠܝ ܒܥ̈ܒܿܕܝܟܝ ܣܢ̈ܝܐ ܡܬܼܚܝܒܐ ܐܢܬܝ ܒܡܣܡܒܪܝܼܫܐ ܩܫܝܐܝܼܬ ܒܙܕܩܐ. ܠܐ ܐܬܟܦܼܫܬܝ ܗ̄
                    ܐܦܠܐ ܒܢܘܓܪܗ ܕܙܒܢܼܐ ܐܬܼܦܢܝܼܬܝ ܠܘܿܬܝ: ܒܓܥܿܬܟܝ ܗ̄ ܐܡܿܪ ܥܠ ܦܘܼܢܝܐ ܟܕ ܠܡ ܡܬܬܼܚܕܐ ܐܢܬܝ
                    ܒܒܝܼ̈ܫܬܐ ܘܓܿܥܝܐ ܐܢܬܝ ܡܼܢ ܥܩܬ̈ܟܝ ܢܫܼܘܙܒܘܼܢܟܝ ܡܢܼܗܝܢ ܕܝܘ̈ܐ ܗܿܠܝܢ ܕܠܘܿܬܟܝ
                    ܡܬܼܟܢܫܝܼܢ. ܬܫܼܩܠܝ ܐܢܘܿܢ ܗ̄ ܡܛ݀ܠܗܿܕܐ ܠܐ ܡܿܨܝܢܼ ܕܝ̈ܘܐ ܕܢܫܼܘܙܒܘܼܢܟܝ ܕܒܕܡܘܼܬ ܪܘܼܚܐ
                    ܘܥܠܥܠܐ ܫܿܩܠܝܼܢ ܠܗܘܿܢ ܒܥܠܕܒ̈ܒܐ ܘܕܪܝܢ ܠܗܘܿܢ ܒܟܿܠ ܦܢܝ̈ܢ. ܢܐܪܬܘܿܢ ܐܪܥܐ ܗ̄ ܕܡܘܼܠܟܢܐ.
                    ܫܦܘ ܫܦܼܘ ܗ̄ ܟܕ ܡܚܦܛܝܼܢ ܠܚܕ̈ܕܐ ܥܠ ܣܘܼܢܝܐ ܐܡܿܪܝܼܢ ܗܿܟܢ. ܦܢܼܘ ܐܘܼܪܚܐ ܗ̄ ܠܥܡܐ ܕܢܪܕܐ
                    ܘܢܐܙܼܠ ܠܐܬܪܗ ܡܛ݀ܠ ܕܪ̈ܘܼܚܐ. ܐܢܿܐ ܥܒܿܕܬ ܗ̄ ܥܒܘܿܕܐ ܐܢܼܐ ܕܟ݀ܠ. ܘܐܢܿܐ ܒܪܝܿܬ ܠܪ̈ܘܼܚܢܐ
                    ܘܐܦ ܠܟܿܠ ܕܚܝ ܘܐܝܼܬ ܒܗ ܢܫܼܡܬܐ. ܒܥܘܠܐ ܕܢܟܼܠܗܿ ܗ̄ ܡܛ݀ܠ ܥܘܠܗܿ ܘܢܟܝܼܠܘܬܗܿ ܐܬܡܼܡܪܬ܇
                    ܘܡܚܝܿܬܗ. ܘܐܙܠܬ݀ ܚܢܓܼܬܗܿ ܗ̄ ܒ݀ܬܪ ܓܝܪ ܕܐܬܦܢܝܬ݀ ܨܝܕܝ ܡܼܢ ܦܬܟܪ̈ܐ ܬܘܼܒ ܒܿܬܪܟܢ ܐܙܿܠ
                    ܠܒܿܗܿ ܒ݀ܬܪ ܦܘܼܠܚܢ ܦܬܟܪ̈ܐ. ܐܘܼܪ̈ܚܬܗܿ ܚܙܝܿܬ ܗ̄ ܐܘܼ̈ܠܨܢܐ ܘܥܩ̈ܬܐ ܕܪܡܝܐ ܗܘܬ ܒܗܘܿܢ
                    ܚܙܝܿܬ ܗ̄ ܘܥܠ ܗ݀ܝ ܚܣܿܬ ܥܠܝܗܿ ܘܐܦܢܝܼܿܬܗܿ. ܒܼܪܐ ܡܡܠܠܐ ܕܣܼܦ̈ܘܬܐ ܗ̄ ܠܐ ܡܟܝܼܠ ܒܓܘܼܕ̈ܦܐ
                    ܩܝܿܡܐ ܠܘܼܩܒܠܝ ܐܠܐ ܒܩܘܼܠ̈ܣܐ ܘܩܘܼܒܠܛܝܒܘܼܬܐ. ܟܕ ܒܿܪܐ ܐܢܼܐ ܒܗܘܿܢ ܡܡܠܠܐ ܚܼܕܬܐ.
                    ܘܚܘܼܫܒܐ ܚܼܕܬܐ ܥܡ ܫܘܼܚܠܦ ܙܒܼܢ̈ܐ ܕܥܿܒܕ ܐܢܼܐ. ܘܪ̈ܫܝܼܥܐ ܐܝܟ ܝܡܐ ܗ̄ ܒܟ̈ܠܝܐ ܕܡܬܼܕܠܚܝܼܢ
                    ܡܼܢ ܪܘܓܙܐ ܐܝܟ ܝܡܐ ܡܼܢ ܪ̈ܘܼܚܐ. ܡܛ݀ܠ ܕܫܠܼܝܐ ܗ̄ ܠܐ ܦܢܼܿܝܢ ܠܟܗܝܼܢܘܼܬܗܘܿܢ ܩܕ̄ܡ
                    ܘܗ݀ܦܟܝܼܢ ܡܘ̈ܗܝ ܗ̄ ܬܚܘܝܼܬܐ ܗܿܝ ܐܟܙܼܢܐ ܕܝܡܐ ܟܕ ܡܫܼܬܓܫ ܗ݀ܦܟܝܼܢ ܡ̈ܝܐ ܥ̈ܠܝܐ ܘܡܼܢ
                    ܚܘܼܠܛܢܐ ܕܣܝܿܢܐ ܕܒܗܘܿܢ ܪ̈ܚܫܐ ܕܒܗܘܿܢ ܡܿܐܬ ܘܛ݀ܐܦ ܠܥܼܠ ܗܿܟܢܐ ܐܦ ܡܣܿܡ ܒܪܝܼܫܐ. ܕܠܿܚ
                    ܠܗܘܿܢ ܠܒܒܠ̈ܝܐ܆ ܨܚܚܐ ܕܢܚ̄܆ ܩܪܝܼ ܒܓܓܪܬܟ ܗ̄ ܡܿܪܬܐ ܠܥܡܐ ܕܢܫܼܢܘܿܢ ܡܼܢ ܒܝܼ̈ܫܬܐ. ܐܡܿܪ
                    ܐܠܗܐ ܠܢܒܝܐ ܕܐܬܚܼܫܚ ܒܒܪܬ݀ ܩܿܠܐ ܪܡܬܐ ܟܕ ܡܚܿܙܐ ܓܠܝܐܝܼܬ ܚܛܗ̈ܘܗܝ ܕܥܡܐ.. ܘܠܝܼ ܒ݀ܥܝܢ
                    ܒܟܿܠܝܘܿܡ ܗ̄ ܒ݀ܥܝܢ ܠܝܼ ܒܟܿܠܙܒܢ ܕܐܥܿܕܪ ܐܢܘܿܢ ܐܝܟ ܕܠܙܟ̈ܝܐ. ܘܨ݀ܒܝܢ ܠܡܼܕܥ ܐܘܼܪ̈ܚܬܝ ܗ̄
                    ܘܒ݀ܥܝܢ ܕܢܬܒܼܣܡܘܢܼ ܒܣܘܼܥܪ̈ܢܐ ܕܛܒ̈ܬܝ. ܗ݀ܝ ܕܠܡܼܕܥ ܚܠܼܦ ܕܢܬܒܼܣܡ ܣܿܡܗܿ ܐܝܟ ܗ݀ܝ
                    ܕܐܘܕܥܝܢܝ ܒܘܼܣܡܟ ܘܚܕܘܼܬܟ ܗ̄ ܒܣܡܝܢܝ. ܕܥܼܒܕ ܙܕܝܼܩܘܼܬܐ ܗ̄ ܟܕ ܗܼܢܘܿܢ ܡܿܠܝܢܼ ܥܘܠܐ
                    ܘܪܘܼܫܥܐ. ܘܠܐ ܫܒܼܩ ܕܝܼܢܐ ܗ̄ ܐܝܟ ܕܡܼܢ ܡܢܿܬܐ ܒܕܩܼ ܥܠ ܟܿܠܗܘܿܢ ܙܘܼܗܪ̈ܘܗܝ܀ ܠܡܬܼܩܪܒܘܼ
                    ܠܐܠܗܐ ܗ̄ ܠܡܫܼܬܘܝܘܼ ܠܓܠܝܢܗ ܗ̄ ܠܡ ܨܘܡܐ ܕܓܒܝܿܬ ܗ̄ ܨ݀ܒܐ ܕܢܟܼܣ </p>
            </div>
            <div type="text">
                <p xml:lang="syr"> ܠܨܘܡܗܘܿܢ ܢܟܼܝܠܐ ܐܡܿܪ. ܕܠܘ ܗܿܢܐ ܗܿܘ ܨܘܡܐ ܕܓܒܝܿܬ ܒ݀ܥܐ ܐܢܼܐ
                    ܕܐܬܕܟܪܬܘܿܢ ܡܼܢ ܠܥܼܠ. ܡܛ݀ܠ ܕܨܘܡܐ ܕܠܐ ܚܠܝܼܛܐ ܒܗ ܢܛܘܪܘܼܬ ܦܘܼܩ̈ܕܢܐ ܐܠܐ ܡܩܒܼܠ ܥܠܝ܆
                    ܐܝܟ ܟܪܘܼܠܐܐܘܟܝܬ ܩܝܣܐ ܟܦܝܼܦܐ ܕܕܡܿܐ ܠܟܪܘܼܠܐ. ܘܬܠܒܼܫܘܢܼ ܣܩܐ ܠܐ ܨ݀ܒܐ ܐܢܼܐ ܒܗ. ܗܿܢܘ
                    ܨܘܡܐ ܕܓܒܝܿܬ ܗ̄ ܐܢ ܐܒܿܥܐ ܐܢܬ ܠܡܼܨܡ ܨܘܡܐ ܕܟܝܐ ܠܘܼܩܕܡ ܫܪܝܼ ܘܐܥܼܒܪ ܡܼܢ ܠܒܼܟ ܟ݀ܠ
                    ܣܟ̈ܠܘܬܐ ܕܐܣܟܼܠܘ ܒܟ ܐܚܪ̈ܢܐ ܘܬܫܼܪܐ ܩܛܪ̈ܐ ܕܥܘ̈ܠܐ ܗ̄ ܠܣܟܠ̈ܘܬܐ ܙܥܘܼܪ̈ܝܬܐ. ܘܡܐܼܣܪ̈ܝܬܐ
                    ܠܣܟܠ̈ܘܬܐ ܪܘܪ̈ܒܬܐ ܘܐܡܿܪ ܕܟܕ ܡܣܟܠ ܒܟ ܐܚܘܼܟ ܠܐ ܬܩܼܛܘܿܪ ܒܠܒܼܟ ܣܟܠ̈ܘܬܗ. ܠܘ ܓܝܪ ܨܘܡܐ
                    ܕܐܝܟ ܗܿܢܐ ܒܿܥܐ ܐܢܼܐ ܕܬܼܛܪ ܐܟܼܬܐ. ܐܠܐ ܕܬܥܒܼܪ ܠܐܝܿܠܝܢ ܕܐܣܼܪܬ ܘܩܼܛܪܬ ܒܠܒܼܟ. ܡܼܢ ܒܪ
                    ܒܣܼܪܟ ܗ̄ ܡܼܢ ܒܪ ܒܼܣܪܟ ܐܘܟܝܼܬ ܡܼܢ ܓܢܣܼܟ. ܢܬܦܼܬܚ ܢܘܼܗܪܟ ܗ̄ ܗ݀ܝܕܝܢ ܡܼܢ ܢܛܘܼܪܘܼܬܐ
                    ܕܗܿܠܝܢ ܩܠܝܼܠܐܝܼܬ ܬܥܦܼܐ ܒܘܼܣ̈ܡܐ ܕܛܒ̈ܬܐ ܗܿܘ ܕܒܕܡܘܼܬ ܢܘܼܗܪܐ ܛ݀ܪܕܐ ܡܢܼܟ ܥܡܛܢܐ
                    ܕܥܩ̈ܬܐ. ܘܬܐܙܼܠ ܩܕܡܝܟ ܗ̄ ܒܟܿܠ ܣܘܼܥܪܢ ܡܿܫܪܐ ܐܢܬ ܬܨܠܼܚ ܘܐܢ ܓܼܕܫ ܘܠܩܪܒܐ ܢ݀ܦܩ ܐܢܬ ܗܝܼ
                    ܙܕܝܼܩܘܼܬܟ ܩܕܡܝܟ ܡܗܿܠܟܐ ܘܡܫܿܒܠܐ ܠܟ ܠܘܿܬ ܣܘܼܥܪ̈ܢܐ ܕܠܿܚܡܝܼܢ. ܘܐܝܼܩܪܗ ܕܡܪܝܐ ܗ̄ ܡܛ݀ܠ
                    ܙܕܝܼܩܘܼܬܟ ܡܟܿܢܫ ܘܡܦܿܢܐ ܠܟ ܠܐܪܥܟ ܐ݀ܦܢ ܡܒܿܨܪ ܐܢܬ. ܘܢܣܼܒܥ ܢܦܼܫܟ ܗ̄ ܒܟܗܝܼ̄ܢܘܼ ܠܡ
                    ܕܡܼܢ ܕܥܠ̈ܠܬܐ ܕܗܢܝܢ ܐܦܝ̈ܟ ܐܝܟ ܕܒܡܼܫܚܐ ܘܡܼܫܬܪܪܝܼܢ ܓܪ̈ܡܝܟ. ܐܢ ܬܗܼܦܟ ܪܓܼܠܟ ܗ̄ ܘܟܕ
                    ܡܙܗܿܪ ܡܛ݀ܠ ܫܒܼܬܐ ܐܡܼܪ. ܕܐܢ ܠܡ ܬܬܼܪܨ ܠܣܘܼܥܪ̈ܢܝܟ ܘܬܝܩܼܪ ܠܫܒܼܬܐ ܟܕ ܠܐ ܥܿܒܕ ܐܢܬ ܒܗܿ
                    ܨܒܝܿܢܟ ܐܠܐ ܠܦܘܼܬ ܢ݀ܡܘܣ̈ܝ ܘܙܘܗܪ̈ܝ ܘܬܼܩܪܐ ܠܫܼܒܬܐ ܗ̄ ܬܝܩܼܪܝܼܗܿ ܒܡܐܼܟܠܐ ܘܒܡܫܼܬܝܐ
                    ܘܬܦܪܫܝܗܿ ܐܢܬ ܒܗ. ܐܝܟ ܕܒܥܕܥܐܕܐ ܘܬܦܪܫܝܗܿ ܐܝܟ ܕܠܐܝܼܩܪܗ ܕܡܪܝܐ. ܗ݀ܝܕܝܢ ܬܬܟܼܠ ܥܠ ܗ̄ ܡܐ
                    ܕܢܛܪܬ ܗܿܠܝܢ ܟ݀ܠܗܝܢ ܗܿܝܕܝܢ ܡܒܿܣܡ ܠܟ ܐܠܗܐ ܒܟ݀ܠܗܝܢ ܛܒ̈ܬܐ. ܟܕ ܣܿܐܡ ܩܕܡܝܟ ܟ݀ܠܗܝܢ
                    ܛܒ̈ܬܐ ܕܡܼܢ ܐܪܥܐ ܘܥܿܒܕ ܠܟ ܕܬܫܼܠܛ ܐܦ ܥܠ ܕܘܼܟ̈ܝܬܐ ܟܗܝܼ̈ܢܬܐ ܕܒܚܕܪ̈ܝܟ. ܘܟܕ ܬܬܬܼܟܠ ܥܠ
                    ܡܪܝܐ ܠܐ ܬܘܼܒ ܡܗܼܡܐ ܡܼܢܟ܆ ܨܚܚܐ ܕܢܛ̄ ܗܿܐ ܠܐ ܙܥܘܿܪܝܐ ܐܝܼܕ ܗ̄ ܗܿܐ ܠܐܡܚܝܼܠܐ ܐܝܼܕܗ
                    ܕܡܪܝܐ ܕܬܫܼܘܙܒܝ ܠܟܘܿܢ ܡܼܢ ܒܥܠܕܒܒ̈ܝܟܘܿܢ. ܐܠܐ ܚܘ̈ܫܒܝܟܘܿܢ ܗ̄ ܥܠܼܬܐ ܕܠܐ ܡܫܿܘܙܒ ܠܟܘܿܢ
                    ܘܠܐ ܫܿܡܥ ܨܠ̈ܘܬܟܘܿܢ ܚܛܗ̈ܝܟܘܿܢ ܗܼܘܘ ܕܩܡܼܘ ܒܡܼܨܥܬܐ ܘܐܗܦܼܟܘ ܐܦܘ̈ܗܝ ܕܠܐ ܢܫܡܼܥܟܘܢ.
                    ܒܛܢܼܘ ܥܬܼܐ ܗ̄ ܡܡܿܠܠܝܼܢ ܒܛܠ̈ܬܐ ܘܓ݀ܒܠܝܼܢ ܫܟܝܼܪ̈ܬܐ ܕܡܢܼܗܝܢ ܐܬܝܼܠܕܘ ܠܗܘܿܢ ܟܐܒ̈ܐ
                    ܘܕܘܼܘ̈ܢܐ. ܒܢ̈ܬܐ ܕܚܪ̈ܡܢܐ ܗ̄ ܒܢ̈ܬܐ ܒܝܼܥ̈ܐ ܕܚ̈ܘܘܬܐ. ܐܦܥܼܘ ܗ̄ ܐܘܠܼܕܘ ܗ̄ ܕܢܐܼܡܪ ܕܐܦ
                    ܒܢ̈ܝܐ ܕܐܘܠܼܕܘ ܒܝܼܫ̈ܝܢ ܐܢܘܿܢ ܘܨܢܝܼ̈ܥܝܼܢ ܒܒܝܼܫ̈ܬܐ ܝܬܝܼܪ ܡܢܼܗܘܿܢ. ܢܘܠܐ ܕܓܘܿܓܝ ܙܩܼܪܘ
                    ܗ̄ ܐܟܙܼܢܐ ܕܡܿܥܪܙܠ ܙܟܘܿܪܐ ܕܓܘܿܓܝ ܠܕܒ̈ܒܐ ܗܿܟܢܐ ܐܦ ܒܦܘܼܪ̈ܣܝܗܘܿܢ ܡܥܿܪܙܠܝܼܢ ܠܡܣ̈ܟܼܐ
                    ܒܥ̈ܠܠܬܐ ܕܡܿܝܬܝܢ ܒ݀ܬܪܗܘܢܿ ܐܝܟ ܕܠܚܘܼܣܪܢܐ ܬܘܼܒ ܢܘܠܐ ܕܓܘܿܓܝ ܗ̄ ܕܠܐ ܥܕܪܘ ܐܢܘܿܢ ܒܝܘܿܡ
                    ܫܒܼܝܐ. ܕܐܟܿܠ ܡܼܢ ܒܢ̈ܬܗܘܿܢ ܗ̄ ܐܟܙܼܢܐ ܕܒܝܼ̈ܥܐ </p>
            </div>
            <div type="text">
                <p xml:lang="syr"> ܕܚܘܝܐ ܡܐ ܕܐܟܿܠ ܠܗܝܢ ܡܿܐܬ: ܘܐܢ ܬ݀ܒܪ ܠܗ ܠܐ ܡܫܼܟܚ ܒܗܝܢ ܐܠܐ ܫܥ̈ܛܐ
                    ܐܘܟܝܼܬ ܚܘ̈ܘܬܐ ܕܡܠܝܢ ܣܡܐ: ܗܿܟܢܐ ܐܝܼܬܝܗܘܢܿ ܒܢ̈ܝܗܘܿܢ ܠܟܿܠ ܕܡܬܼܥܢܐ ܥܡܼܗܘܿܢ ܕܠܐ ܝܿܬܪ
                    ܡܢܼܗܘܿܢ ܡܕܡ ܐܠܐ ܐܢ ܐܒܕܢܐ ܕܢܦܼܫܐ ܘܕܦܓܪܐ ܫܥܛܐ ܒܪ ܚܘܝܐ ܐܝܼܬܘܗܝ܀ ܣܟܝܼܢ ܠܢܘܼܗܪܐ ܗ̄
                    ܐܡܼܪ ܕܡܼܢ ܦܪܨܘܼܦ ܥܡܐ ܕܡܿܘܕܝܢ ܒܚܛܗ̈ܝܗܘܿܢ: ܡܛ݀ܠ ܠܡ ܕܒܼܣܪܢ ܥܠ ܙܕܝܼܩ̄ܘܼ ܐܬܦܼܪܥܢ
                    ܠܦܘܼܬ ܚܛܗ̈ܝܢ ܘܟܕ ܒܟܗܝܼܢܘܼܬܐ ܣܟܝܼܪܢ ܕܢܿܬܗܦܟ ܐܬܼܢܣܝܼܢ ܒܥܩ̈ܬܐ ܐܝܟ ܕܒܚܼܫܘܿܟܐ: ܘܠܙܗܪܐ
                    ܗ̄ ܘܟܕ ܟܬܪܢ ܠܓܗܿܝܬܐ ܕܡܼܢ ܥܩ̈ܬܐ ܦܫܼܢܢ ܒܗܝܢ ܟܕ ܐܦܠܐ ܚܕ ܙܗܪܐ ܙܥܘܿܪܐ ܐܝܼܬ ܕܡܿܢܗܪ ܠܢ܀
                    ܡܛ݀ܠ ܕܐܬܬܼܦܠ ܩܘܼܫܬܐ ܗ̄ ܒܙܒܼܢܐ ܕܒܗ ܙܕܿܩ ܗܼܘܐ ܕܢܨܠܼܚ ܩܘܼܫܬܐ ܐܘܟܝܼܬ ܫܪܪܐ ܕܗܝ̄ܡ
                    ܕܢܿܡܘܿܣܐ. ܐܬܥܼ̄ܘܟ ܘܠܐ ܐܫܟܼܚ ܕܢܪܕܐ ܠܐܝܿܟܐ ܕܪܘܝܼܚ ܠܗ: ܘܡܟܣܢܘܼܬܐ ܗ̄ ܘܐܝܿܢܐ ܠܡ ܕܡܿܟܣ
                    ܗܼܘܐ ܒܙܒܼܢ ܗܿܫܐ ܠܐ ܡܿܨܐܼ ܠܡܐܼܬܐ ܠܩܕܡܘܗܝ܀ ܘܚܼܙܐ ܡܪܝܐ ܕܠܝܬ ܕܝܼܢܐ: ܕܠܝܬ ܕܡܿܥܕܪ ܗ̄
                    ܟܕ ܠܡ ܚܙܼܐ ܗܿܠܝܢ ܡܪܝܐ ܐܬܐܒܼܐܫ ܠܗ ܟܕ ܚܙܼܐ ܕܠܝܬ ܐܢܫ ܕܪܚܡܿ ܫܪܪܐ ܘܒܛܝܼܠ ܠܗ ܥܠ
                    ܟܐܢܘܼܬܐ܆ ܘܐܬܕܡܼܪ ܗ̄ ܐܦ ܓܝܪ ܠܕܘܼܡܪܐ ܫܿܘܝܐ ܗܘܬ. ܕܒܐܘܿܪܫܠܡ ܕܒܗܿ ܟܗ̈ܢܐ ܘܢܒ̈ܝܐ ܠܐ
                    ܐܫܬܼܟܚ ܐܢܫ ܐܝܟ ܡܘܿܫܐ ܘܫܡܘܿܐܝܠ ܕܒܨܠܘܿܬܗ ܢܥܕܪ ܘܢܦܼܪܘܿܩ ܠܥܡܐ: ܘܦܪܩܼܗ ܕܪܥܗ ܗ̄ ܟܕ
                    ܚܼܙܐ ܡܪܝܐ ܕܠܝܬ ܒܗܘܿܢ ܐܢܫ ܕܟܿܠܐ ܠܪܘܓܙܐ ܐܫܼܠܡ ܐܢܘܿܢ ܠܫܼܒܝܐ ܘܒ݀ܬܪ ܕܐܬܪܕܝܼܘ ܦܪܩܼ
                    ܐܢܘܿܢ ܒܕܪܥܗ ܘܒܙܕܝܼܩ̄ܘܼܗ ܗ݀ܝ ܕܒܗܿ ܦܪܩܼ ܐܢܘܿܢ ܡܼܢ ܡܨܪܝܢ: ܗܝܼ ܣܡܼܟܬܗ ܗ̄ ܥܠ ܕܠܐ
                    ܐܣܬܼܢܩ ܥܠ ܥܘܼܕܪܢܐ ܐܚܪܢܐ: ܥܠܝܗܿ ܥܠ ܙܕܝܼܩܘܼܬܗ ܐܣܬܼܡܟ ܐܝܟ ܕܥܠ ܙܝܢܐ ܘܙܟܼܐ ܠܒܥ̈ܠܕܒܒܐ.
                    ܡܛ݀ܠ ܕܢܐܼܬܐ ܐܠܘܿܨܐ ܗ̄ ܒܕܡܘܼܬ ܢܗܪܐ ܚܣܝܼܢܐ܆ ܢܝܬܐ ܡܪܝܐ ܠܡ̈ܕܝܐ ܥܠ ܒܒܠ̈ܝܐ ܘܡܿܫܠܡ
                    ܠܗܘܿܢ ܠܡܘܼܟܟܐ ܩܫܼܝܐ: ܒܗܿܠܝܢ ܡܿܘܕܥ ܥܠ ܪܘܓܙܐ ܕܐܬܿܐ ܥܠ ܒܿܒܝܠ܀ ܨ̄܆ ܕܐܫܬܝܢ ܒܩܘܼܡܝ
                    ܐܢܼܗܪܝ ܡܛ݀ܠ ܗ̄ ܡܿܐܪܙ ܥܠ ܛܒ̈ܬܐ ܕܗܘ̈ܝܢ ܒܦܘܼܢܝܐ ܩܘܼܡܝ ܠܡ ܐܬܟܗܢܝ ܒܫܦܝܼܥܘܼܬ ܛܒ̈ܬܟܝ
                    ܡܛ݀ܠ ܕܡܥܿܒܪ ܡܪܝܐ ܡܢܼܟܝ ܥܡܛܢܐ ܕܥܩ̈ܬܐ ܒܝܕ ܢܘܼܗܪܐ ܕܓܠܝܢܗ܆ ܘܐܝܼܩܪܗ ܕܡܪܝܐ ܗܿܘܝܐ ܐܢܬܝ
                    ܡܦܪܓܬܐ ܘܡܝܩܼܪܬܐ ܒܐܝܼܩܪܐ ܕܡܿܝܼܩܪ ܠܟܝ ܡܪܝܐ܆ ܡܛ݀ܠ ܕܗܿܐ ܚܫܘܼܟܐ ܗ̄ ܘܟܕ ܐܘܿܪܫܠܡ
                    ܡܬܼܒܣܡܐ ܒܢܘܼܗܪܐ: ܠܒܿܒܝܠ ܘܠܥܡܗܿ ܡܟܣܿܐ ܚܫܘܼܟܐ ܐܘܟܝܼܬ ܡܣܡ ܒܪܝܼܫܐ ܕܐܬܿܐ ܥܠܝܗܿ܆
                    ܦܪ̈ܝܘܬܐ ܗ̄ ܥܪ̈ܣܬܐ ܕܫܢܼܐ ܐܝܼܬܝܗܝܢ ܕܥܠܝܗܝܢ ܡܿܓܣܝܢ ܛ̈ܠܝܐ ܐܟܙܼܢܐ ܕܕܪ̈ܓܘܼ̄ܫ ܘܒܗܿܢܐ
                    ܐܝܼܩܪܐ ܦܿܢܐ ܥܡܐ ܘܒܢ̈ܝܗܘܢܿ ܡܼܢ ܫܼܒܝܐ܆ ܘܬܚܼܕܝܢ ܘܢܪܘܚ ܗ̄ ܬܚܼܕܝܢ ܘܢܬܬܢܝܼܚܐ ܠܒܼܟܝ
                    ܒܛ݀ܒܬܐ ܕܚܙܝܐ ܐܢܬܝ ܡܛ݀ܠ ܕܗ݀ܦܟ ܠܟܝ ܗ̄ ܥܘܼܬܪܗ ܕܨܘܼܪ ܘܕܬܓܪ̈ܬܗܿ ܥܡ ܩܘܼܪ̈ܒܢܐ ܕܥܡܪ̈ܝ
                    ܓܙܪ̈ܬܐ </p>
            </div>
            <div type="text">
                <p xml:lang="syr"> ܕܐܿܬܝܢ ܠܗܝܟܠܐ. ܘܚ̈ܝܠܐ ܕܥܡܼܡ̈ܐ ܗ̄ ܓܘܼܕ̈ܝܼܝܢ ܓܘܼܕ̈ܝܼܢ ܐܬܿܝܢ ܥܡ
                    ܐܝܼܩܪ̈ܐ ܣܓܝ̈ܐܐ. ܐܒܠ̈ܬܐ ܕܓܡ̈ܠܐ ܗ̄ ܫܝܪܬܐ ܐܘܟܝܼܬ ܩܦܼܠܐ ܕܓܡ̈ܠܐ ܘܛܥܝܼܢܝܼܢ ܕܗܒܐ
                    ܘܠܒܘܼܢܬܐ. ܒܘܼܟܪܐ ܕܒܥܝܼܪܐ ܢܝܬܘܿܢ ܠܟܝ ܡܼܢ ܡܕܝܢ. ܘܥܿܦܐ. ܘܢܫܿܒܐ ܐܬܪ̈ܘܬܐ. ܘܬܬܟܼܣܐ
                    ܐܪܥܟܝ ܡܼܢ ܣܿܓܝܐܘܼܬ ܒܥܝܼܪ̈ܐ ܘܩܘܼܪ̈ܒܢܐ ܕܡܿܝܬܢ. ܟܿܠܗܿ ܥܢ̈ܐ ܕܩܕܪ ܗ̄ ܒܢ̈ܝ ܩܕܪ ܘܒܢ̈ܝ
                    ܢܒܐܘܬ ܐܘܟܝܼܬ ܢܒܝܘܼܬܝ. ܒܘܼܟܪܗ ܕܐܝܼܫܡܥܝܼܠ ܥܢ̈ܐ ܣܿܓܝܐܬܐ ܢܝܬܘܢܿ ܠܟܝ. ܡܿܢ ܐܢܘܿܢ ܗܿܠܝܢ
                    ܕܐܝܟ ܥܢ̈ܢܐ ܗ̄ ܗܿܠܝܢ ܐܘܿܪܫܠܝܡ ܡܫܿܐܠܐ ܟܕ ܚܿܙܝܐ ܠܒܢ̈ܝܗܿ ܕܐܬܿܝܢ ܡܼܢ ܟܿܠ ܦܢܝ̈ܢ ܘܐܝܟ
                    ܝܘ̈ܢܐ ܕܡܣܼܬܪ̈ܗܒܢ ܠܟܘܝ̈ܗܝܢ ܠܡܚܒܼܒܘܼ ܒܢܝܗ̈ܝܢ. ܗܿܟܢܐ ܐܦ ܗܿܠܝܢ ܐܬܿܝܢ ܠܡܒܼܥܐ ܕܘܼܟܬ
                    ܡܥܼܡܪܗܘܿܢ ܡܛ݀ܠ ܕܠܝܼ ܢܣܼ̈ܟܝܼܢ ܗ̄ ܗܿܠܝܢ ܐܡܼܪ ܢܒܝܐ ܡܼܢ ܦܪܨܘܿܦ ܐܠܗܐ ܕܡܦܿܢܐ ܠܨܗܝܘܿܢ
                    ܕܠܝܼ ܠܡ ܚܝܪ̈ܢ ܓܙܪ̈ܬܐ ܕܐܡܼܬܝ ܐܦܿܩܘܿܕ ܐܢܝܢ ܘܐܙܕܝܥ ܠܡܠܟܝܗ̈ܝܢ ܕܢܫܕܪܘܢܼ ܠܥܡܐ. ܐܝܟ
                    ܕܒܩܕܡܝܬܐ ܗ̄ ܕܐܟܙܼܢܐ ܕܟܕ ܢܦܼܩܘ ܡܼܢ ܡܨܪܝܢ ܒܣܐܡܐ ܘܕܗܒܐ ܢܦܼܩܘ ܗܿܟܢܐܐܦ ܗܿܫܐ. ܐܬܿܝܢ
                    ܘܡܙܼܕܝܚܝܼܢ ܡܼܢ ܥܡ̈ܡܼܐ ܒܥܘܼܬܪܐ ܣܿܓܝܐܐ. ܘܬܐܢܼܩܝܼܢ ܚܠܒܐ ܗ̄ ܥܠ ܗܢܝܐܘܼܬܐ ܕܡܐܼܟܠܐ
                    ܡܿܘܕܥ ܘܥܠ ܦܫܝܼܩܘܼܬܗ. ܚܠܼܦ ܢܚܿܫܐ ܗ̄ ܠܦܘܼܬ ܣܿܓܝܐܘܼܬ ܕܢܚܿܫܐ ܐܝܿܬܐ ܠܟܝ ܕܗܒܐ ܘܒܗ
                    ܒܪܥܝܿܢܐ ܗܿܠܝܢ ܕܫܪܟܐ. ܢܘܼܪܒܐ ܕܢ݀ܨܒܬ ܗ̄ ܠܡܿܢܐ ܗܿܟܢ ܝܨܝܼܦ ܐܢܬ ܕܠܗܘܿܢ ܐܡܿܪ ܟܒܪ
                    ܘܡܦܿܢܐ ܐܠܗܐ ܢܘܼܪܒܐ ܐܘܟܝܼܬ ܫܒܘܼܩܐ ܕܐܬܝܒܼܠ ܡܼܢ ܐܝܼܠܢܐ ܪܝܼܫܝܐ ܐܒܪܗܡ ܘܐܬܦܣܼܩ
                    ܘܐܫܼܬܕܝܼ ܡܼܢ ܐܪܥܗ ܒܫܼܒܝܐ ܒ݀ܥܐ ܐܢܼܐ ܕܬܘܼܒ ܢܬܢܼܨܒ ܒܐܪܥܗ. ܕܡܛ݀ܠ ܐܝܼܩܪܝ ܫܒܝܼܚܐ ܢܗܼܘܐ
                    ܠܥܝܼܢ ܟܿܠܢܫ. ܙܥܘܿܪܐ ܢܗܼܘܐ ܐܝܟ ܗ̄ ܐܟܙܼܢܐ ܕܡܼܢ ܫܘܼܪܝܐ ܚܕ ܐܝܼܣܚܩ ܙܥܘܿܪ ܘܒܨܝܼܪܐ
                    ܫܪܬܚܿܬܗ ܠܓܢܣܗܘܿܢ ܘܐܩܝܡܿܬ ܥܡܐ ܥܫܝܼܢܐ. ܗܿܟܢܐ ܐܦ ܗܿܫܐ ܐܫܿܪܬܚܝܼܘܗܝ ܠܓܢܣܼܗܘܢܿ
                    ܘܐܫܿܒܚܝܼܘܗܝ ܥܠ ܥܡܼ̈ܡܐ.. ܠܙܒܼܢܗ ܐ݀ܛܪܝܼܘ̄ ܠܙܒܢܼܐ ܕܝܿܕܥ ܐܢܼܐ. ܗ݀ܝ ܕܝܢ ܝܿܗܒ ܐܢܼܐ ܠܗ
                    ܡܐ ܕܡܦܢܐ ܐܢܼܐ ܠܗ ܠܓܘ ܐܪܥܗ܆ ܨ܇ ܕܣ̄ܐ ܪܘܼܚܗ ܕܡܪܝܐ ܥܠܝ ܗ̄ ܡܬܼܢܒܐ ܗܿܪܟܐ ܥܠ ܙܘܼܪܒܒܝܠ
                    ܕܐܡܼܪ. ܕܛܝܒܘܼܬܐ ܐܠܗܝܿܬܐ ܩܒܿܠܬ ܘܥܠ ܗܿܕܐ ܐܬܡܨܝܿܬ ܠܡܣܼܥܪ ܣܘܼܥܪ̈ܢܐ ܕܐܝܟ ܗܿܠܝܢ.
                    ܕܐܣܿܒܪ ܠܡܣ̈ܟܼܢܐ ܗ̄ ܠܐܝܿܠܝܢ ܕܐܝܼܬܝܗܘܼܿܢ ܒܥܩ̈ܬܐ ܘܡܘܼܟܟܐ. ܐܬܿܠ ܚܘܼܪܐ ܕܡܼܢ ܥܩ̈ܬܗܘܿܢ
                    ܠܠܒܼܗܘܿܢ ܕܬܒܝܼܪ ܒܒܝܼ̈ܫܬܐ ܐ݁ܜܨܘܿܒ. ܘܐ݀ܟܪܙ ܦܘܼܪܩܢܐ ܠܐܝܿܠܝܢ ܕܐܚܝܼܕܝܼܢ ܒܫܒܼܝܐ ܐܝܟ
                    ܕܒܒܝܬ ܐܣܝܼܪ̈ܐ. ܘܗܿܠܝܢ ܕܒ݀ܬܪܟܢ ܐ݀ܦܢ ܡܢܿܬܐܝܼܬ ܗܼܘ̈ܝ ܠܘܿܬ ܥܡܐ ܟܕ ܐܗܦܼܟ ܐܢܘܿܢ
                    ܙܘܼܪܒܒܝܠ ܐܠܐ ܠܚ̈ܡܢ ܫܪܝܼܪܐܝܬ ܥܠ ܡܫܝܼܚܐ ܘܒܦܘܼܫܩܐ ܪܘܼܚܢܝܐ ܥܠܝܗܝܢ ܡܡܿܠܠܝܼܢܢ. ܘܚܠܼܦ
                    ܪܘܼܚܐ ܗ̄ ܚܠܼܦ ܢܦܼܫܐ ܕܡܕܘܝܐ ܒܥܩ̈ܬܐ. ܢܬܼܩܪܘܿܢ ܒܢ̈ܝܐ ܡܝܩܪ̈ܐ ܠܐܠܗܐ ܡܛ݀ܠ ܕܟܿܠ ܒܘܼܟܪܐ
                    ܡܼܢ ܒܢ̈ܝ ܕܟܪ̈ܐ ܡܬܼܦܪܫ ܗܼܘܐ ܒܢܿܡܘܿܣܐ. ܗܿܝ </p>
            </div>
            <div type="text">
                <p xml:lang="syr"> ܕܙܕܝܼܩܘܼܬܐ ܗܿܝ ܕܙܕܝܼܩܘܼܬܐ ܕܢܐܼܡܪ ܠܗ ܙ݀ܕܩܦܝܼܢ. ܚܠܦ ܒܗܼܬܬܟܘܿܢ ܗ̄
                    ܩܕܡܝܬܐ. ܝܘܼܬܪܢܐ ܬܢܝܿܢܐ ܗ̄ ܚܕ ܬܪܝܢ ܥܠ ܙܒ̈ܢܼ ܩܕܡ̈ܝܐ. ܝܪܬܝܢ ܐܢܬܘܿܢ ܐܪܥܗܘܿܢ ܡܐ
                    ܕܙܟܝܬܘܢܿ ܐܢܘܿܢ. ܡܬܒܼܣܡܢܘܼ ܐܬܒܣܼܡ ܗ̄ ܡܼܢ ܦܪܨܘܼܦ ܟܢܘܼܫܬܐ ܡܡܿܠܠ ܕܢܒܝܐ ܬܚܼܕܐ ܠܡ
                    ܘܬܬܒܣܼܡܝ ܘܬܕܘܼܨܝ ܢܦܫܼܝ ܥܠ ܐ̈ܦ ܗܿܠܝܢ ܕܐܬܝܼܗ̈ܒܝ ܠܗܿ ܡܼܢ ܐܠܗܐ. ܟܕ ܓܝܪ ܝܗܼܒ ܠܝܼ
                    ܦܘܼܪܩܢܐ. ܐܥܛܦܼܢܝ ܒܗ ܐܝܟ ܦܪܝܼܣܐ ܗ̄ ܐܝܟ ܐܣܼܛܠܐ ܪܝܼܫܝܬܒܐ ܕܡܼܢܗܿ ܐܝܟ ܚܬܢܐ ܫܒܝܼܚܐ
                    ܘܐܝܟ ܟܠܬܐ ܡܨܒܬܼܬܐ ܐܬܿܚܙܐ ܩܕܡܿܘܗܝ ܟܕ ܠܒܘܼܫܐ ܠܦܘܼܪܩܢܐ ܩ݀ܪܐ ܘܦܪܝܼܣܐ ܘܠܚܕܘܼܬܐ. ܐܝܟ
                    ܐܪܥܐ ܕܡܦܩܐ ܗ̄ ܐܪܥܐ ܕܡܦܩܐ ܥܘܼܦܝܐ ܠܥܡ̈ܡܼܐ ܡܫܡܿܗ ܘܓܢܬܐ ܕܡܘܿܥܝܐ ܙܪܥܐ ܠܥܡܐ.. ܒܙܢܼܐ
                    ܐܚܪܢܐ ܗ̄ ܐܟܙܢܼܐ ܕܢ݀ܛܪܐ ܐܪܥܐ ܡܘܥܝܼܬܗܿ ܒܡܫܼܡܠܝܘܼܬܐ ܘܒܕܡܘܼܬ ܓܢܬܐ ܕܡܿܘܥܝܐ ܙܪ̈ܥܘܼܢܐ
                    ܕܢܦܝܼܠܝܼܢ ܒܗܿ ܒܗ ܒܙܢܼܐ ܐܦ ܡܪܝܐ ܡܫܿܘܚ ܒܟܘܢܿ ܙܕܝܼܩܘܼܬܐ. ܗ݀ܝ ܕܣܝܼܡܐ ܠܗ ܠܡܥܼܒܕ
                    ܠܘܿܬܟܘܢܿ ܙ݀ܕܩܐܝܼܬ ܩܕܡ ܟܿܠܗܘܿܢ ܥܡ̈ܡܼܐ܆ ܨ܆ ܕܣܒ̄ ܘܐܪܥܟܝ ܬܬܩܼܪܐ ܗ̄ ܒܥܝܼܠܬ ܓܒܪܐ. ܡܛ݀ܠ
                    ܕܐܪܡܠܬܐ ܗܘܬ ܡܼܢ ܡܠ̈ܟܐ ܘܒܢ̈ܝܐ. ܗܿܘܝܐ ܡܟܝܼܠ ܒܥܝܼܠܬ ܓܒܪܐ ܘܐܡܐ ܕܒܢ̈ܝܐ. ܘܐܪܥܟܝ
                    ܬܬܒܥܼܠܝ ܗ̄ ܬܙܕܪܥܝ ܘܬܬܟܼܗܢܝ ܐܘܿ ܬܫܼܬܘܬܦܝ ܡܟܝܼܠ ܠܦܘܼܠܚܢܗܿ ܘܠܡܘܥܝܼܬܗܿ. ܡܛ݀ܠ ܕܐܝܟ
                    ܕܒܥܠ ܗ̄ ܐܝܿܟܢܐ ܕܡܫܼܬܘܬܦ ܘܡܬܢܼܩܦ ܥܠܝܡܐ ܠܒܬܘܼܠܬܐ ܒܙܘܘܓܐ܆ ܗܿܟܢܐ ܒܢܝ̈ܟܝ ܒܗܢܝܐܘܼܬܐ
                    ܣܿܓܝܐܬܐ. ܥ݀ܡܪܝܼܢ ܒܟܝ ܟܕ ܠܟܝ ܡܬܼܢܩܦܝܼܢ ܐܝܟ ܓܒܪܐ ܠܐܢܬܬܐ. ܐܩܝܿܡܬ ܢ݀ܛܘܪ̈ܐ ܗ̄ ܢܛܘܪ̈ܐ
                    ܩ݀ܪܐ ܠܟܗ̈ܢܐ ܘܙܕܝܼ̈ܩܐ ܒܦܚܼܡܐ ܕܒܝܼ̈ܫܐ ܕܩܕܡ ܫܒܼܝܐ ܐܘ ܠܡ̈ܠܐܟܐ ܕܒܛܝܼܠ ܠܗܘܿܢ ܥܠܝܗܿ
                    ܒܝܨܝܼܦܘܼܬܐ. ܘܠܐ ܬܬܼܠܝܢ ܠܗܘܢܿ ܗ̄ ܒܝܕ ܫܦܝܼܪ̈ܬܗܿ ܡܥܝܼܪܐ ܠܗܘܿܢ ܠܘܿܬ ܫܐܠ̈ܬܐ ܕܐܝܼܠܝܢ
                    ܕܚܣܝܼܪ̈ܢ ܠܗܿ ܟܕ ܐܡܿܪܐ ܠܗܘܿܢ ܕܠܐ ܬܕܡܟܘܢ ܘܬܫܼܠܘܢܿ ܡܢܼ ܒܛܝܼܠܘܼܬܐ ܕܥܠܝ ܥܕܡܐ ܕܢܬܩܼܢܢܝ
                    ܡܪܝܐ ܥܠ ܕܘܼܟܬܝ. ܥܒܼܪܘ ܗ̄ ܐܡܿܪ ܠܬܪ̈ܥܝ ܡܕܝܼ̈ܢܬܐ ܕܥܡܼ̈ܡܐ ܕܚܒܝܼܫܝܼܢ ܗܼܘܘ ܒܗܘܿܢ
                    ܝܼܣܪ̈ܠܝܐ ܕܢܬܼܦܬܚܘܢ ܐܝܟ ܕܢܼܦܘܿܩ ܥܡܐ. ܐܘܿ ܠܬܪ̈ܥܝ ܐܘܿܪܫܠܡ ܐܡܿܪ ܕܣܚܝܼܦܝܼܢ. ܗܼܘܘ
                    ܒܫܼܒܝܐ ܕܢܬܼܦܬܚܘܢܼ ܩܕܡ ܥܡܐ ܕܥܿܐܠ ܒܗܘܿܢ. ܦܢܘ ܐܘܼܪܚܐ ܗ̄ ܐܢܬܘܢܿ ܥܡ̈ܡܼܐ ܦܢܼܘ ܘܐܗܦܟܼܘ
                    ܐܘܼܪܚܐ ܕܐܚܼܕܬܘܢ ܒܐܦ̈ܝ ܗܿܠܝܢ ܫܒܼ̈ܝܐ. ܕܢܐܼܙܠܘܢܼ ܠܐܬܪܗܘܿܢ. ܬܬܩܼܪܝܢ ܬܒܝܼܥܬܐ ܗ̄
                    ܕܐܬܒܥܼܝܬ݀ ܡܼܢ ܐܠܗܐ ܕܢܦܼܢܝܗܿ. ܡܿܢܘܼ ܗܿܢܐ ܕܐܬܿܐ ܡܼܢ ܗ̄ ܡܬܢܼܒܐ ܥܠ ܚܪܒܐ ܕܡܿܕܪܟ
                    ܠܐܕܘܼ̈ܡܝܐ ܒܿܬܪ ܦܘܼܢܝܐ ܥܠ ܣܢܼܐܬܗܘܢܿ ܕܠܘܿܬ ܥܡܐ. ܘܐܝܟ ܗ݀ܘ ܕܠܗ ܠܐܠܗܐ ܐܝܟ ܓܒܪܐ ܩܪܒܬܢܐ
                    ܚܼܙܐ ܢܒܝܐ ܕܐܙܿܠ ܒܪܝܼܫ ܥܡܐ ܘܚ݀ܪܒ ܠܐܕܘܼ̈ܡܝܐ ܘܦܢܼܐ ܫܐܼܠܗ ܕܡܿܢܘܼ ܗܿܢܐ ܕܡܼܢ ܐܘܼܪܚܐ
                    ܕܐܕܘܼܡ ܘܡܼܢ ܒܘܼܨܪ ܡܕܝܼܢܬ ܡܠܟܘܼܬܐ ܕܝܼܠܗܘܿܢ ܐܬܼܐ ܘܣܘܼܡ̈ܩܝܼܢ ܢܚ̈ܬܘܗܝ ܡܼܢ ܕܡܐ
                    ܕܩܛܝܼ̈ܠܐ ܕܙܠܝܼܚ ܥܠܘܗܝ܀ ܨ܆ ܕܣܓ̄ ܐܢܿܐ ܡܪܝܐ ܡܡܿܠܠ ܗ̄ ܐܝܟ ܕܩܕܡܿܬ ܐܡܿܪܬ ܒܦܘܼܡܐ ܕܢܒ̈ܝܐ
                    ܚܪܒܿܬ ܠܐܕܘܼܡ ܘܦܪܩܿܬ ܠܥܡܝ ܘܒܙܕܝܼܩܘܼܬܐ ܡܿܠܠܬ ܘܦܪܩ݀ܬ ܠܥܡܝ ܘܠܘ ܒܥܘܠܐ܆ ܣܘܼܡ̈ܩܝܼܢ ܕܝܢ
                    ܢܚ̈ܬܝ ܡܛ݀ܠ </p>
            </div>
            <div type="text">
                <p xml:lang="syr"> ܡܥܨܪܬܐ ܕܕܫܿܬ ܒܠܚܘܼܕܝ ܟܕ ܐܢܫ ܡܼܢ ܥܡܡ̈ܐ ܠܝܬ ܗܼܘܐ ܥܡܼܝ ܗ̄ ܐܟܙܼܢܐ ܓܝܪ
                    ܕܡܐ ܕܡܬܼܬܕܝܼ̈ܫܢ ܥܢ̈ܒܼܐ ܪܕܐ ܡܢܼܗܝܢ ܚܡܪܐ ܗ݀ܟܢܐ ܐܦ ܟܕ ܐܬܩܼܛܠܬ ܐܕܘܼ̈ܡܝܐ ܪܕܐ ܕܡܗܘܢܿ
                    ܥܠ ܐܪܥܐ ܟܕ ܠܡ ܐܬܬܙܝܼܥܿܬ ܠܘܼܩܒܠܗܘܢܿ ܒܪܘܼܓܙܐ ܕܫܿܬ ܐܢܘܿܢ ܠܓܡܿܪ ܘܥܨܿܪܬ ܐܢܘܿܢ ܒܡܣܿܡ
                    ܒܪܝܼܫܐ ܩܼܫܝܐ ܐܝܟ ܥܢ̈ܒܼܐ ܕܡܬܼܥܨܪ̈ܢ ܒܡܥܨܪܬܐ. ܚܿܪܬ ܘܠܝܬ ܗ̄ ܚܪܬ ܠܡ ܣܿܓܝܼ ܒܐܕܘܼܡ
                    ܕܐܫܿܟܚ ܒܗ ܙܕܝܼܩܐ ܚܕ ܕܣܿܡܟ ܠܗܿ ܒܨܠܘܿܬܐ ܐܝܟ ܐܝܘܿܒ ܘܐܬܕܡܿܪܬ. ܕܐܝܿܟܢ ܐܬܓܼܐܝܼ ܥܡܐ
                    ܕܐܕܘܼ̈ܡܝܐ ܡܼܢ ܙܕܝܼ̈ܩܐ. ܬܘܼܒ ܚܿܪܬ ܘܠܝܬ ܕܡܥܿܕܪ ܠܥܡܐ ܕܝܼܠܝ ܒܩܪܒܐ ܕܠܘܼܩܒܠ ܐܕܘܼ̈ܡܝܐ
                    ܘܡܛ݀ܠ ܗܿܕܐ ܦܪܩܿܬܗ ܠܥܼܡܝ ܒܕܪܥܝ ܗ݀ܘ ܕܒܗ ܡܚܝܿܬ ܠܒܒܠ̈ܝܐ.. ܘܚܼܡܬܝ ܗܼܝ ܣܡܼܟܬܢܝ
                    ܠܘܼܩܒܠܗܘܢܿ ܗ̄ ܕܒܝܕ ܥܘܼܕܪܢܝ ܙ݀ܟܐ ܠܗܘܿܢ ܥܡܐ ܟܕ ܠܐ ܡܣܼܬܢܩ ܥܠ ܥܘܼܕܪܢܐ܇ ܕܐܚܪ̈ܢܐ.
                    ܛܝܒܘܼܬܗ ܕܡܪܝܐ ܗ̄ ܡܡܿܠܠ ܡܼܢ ܦܪܨܘܼܦ ܥܡܐ ܕܡܿܘܕܐ ܥܠ ܛܝܒܘܼܬܐ ܕܐܣܼܬܥܪܬ݀ ܨܝܕܘܗܝ.
                    ܛܝܒܘܼܬܗ ܕܡܪܝܐ ܗܿܝ ܕܒܐܡܝܼܢܘܼ ܣܥܼܪ ܥܪ ܪܥܝܿܢܝ ܢ݀ܛܪ ܐܢܼܐ ܠܗܿ ܕܟܕ ܐܝܿܬܝ ܚܛܝܐ ܦܪܩܼܢܝ.
                    ܘܥܠ ܗܿܟܢ ܟ݀ܠ ܬܫܒܼܚ̈ܬܐ ܡܩܿܪܒ ܐܢܼܐ ܠܗ. ܘܗܼܢܘܿܢ ܡܪܡܼܘ ܘܐܟܐܼܒܘ ܗ̄ ܥܠ ܕܐܬܚܼܪܝܼܘ
                    ܘܡܼܪܡܪܘ ܠܢܒ̈ܝܐ ܕܒܪ̈ܘܼܚܐ ܩܕ̄ ܡܬܼܢܒܝܢ ܗܼܘܘ. ܘܗܼܦܟ ܗܼܘܐ ܠܗܘܿܢ ܒܥܠܕܒܒܐ ܗ̄ ܚܠܦ
                    ܕܐܝܼܬ̄ܘ ܗܼܘܐ ܠܗܘܿܢ ܝܼܿܨܘܿܦܐ ܐܬܟܼܬܫ ܥܡܼ̈ܘܢܿ ܒܝܕ ܒܒܠ̈ܝܐ ܘܐܬܕܟܪ ܝܘܡ̈ܬܐ ܕܡܼܢ ܥ݀ܠܡ ܗ̄
                    ܒܿܬܪ ܕܣܿܦܩܐܝܼܬ ܐܬܪܕܝܼܘ ܐܬܕܟܒܪ ܐܠܗܐ ܘܫܪܟܐ. ܕܢܐܼܡܪ ܟܕ ܐܣܩܼܗ ܠܡܘܿܫܐ ܡܼܢ ܢܗܪܐ ܒܝܕ
                    ܒܪܬ݀ ܦܪܥܘܿܢ ܘܥܒܼܕܗ ܦܪܘܿܩܐ ܠܥܡܗ ܗ̄ ܐܬܥܗܕ ܕܐܝܿܟܐ ܫܿܪܐܼ ܗܼܘܐ ܘܐܝܿܟܢܐ ܡܕܿܒܪ ܗܼܘܐ
                    ܠܝܡܝܼܢܗ ܕܡܘܿܫܐ ܒܝܕ ܐܬܘ̈ܬܐ ܕܣܿܥܪ ܗܼܘܐ ܒܐܝܼܕ̈ܘܗܝ ܘܐܝܿܟܢܐ ܚܘܝܼ ܒܗ ܠܡܨܪ̈ܝܐ ܕܪܥܐ
                    ܕܬܫܼܒ̄ܘܿܗ ܗ̄ ܚܝܠܗ ܫܒܝܼܚܐ. ܩܠܝܼܠ ܢܐܪܬ݀ ܥܡܐ ܗ̄ ܩܠܝܼܠ ܡܼܢ ܣܿܓܝܼ ܥܒܼܕܬ ܕܢܐܪܬ ܥܡܟ
                    ܛܘܼܪܟ ܩܕ̄ ܕܒܙܝܼܙ ܗܼܘܐ܀ ܨ܆ ܕܣܕ̄ ܡܼܢ ܩܕܡܝܟ ܕܠܘ ܗ̄ ܠܘ ܥܠ ܫܘܼܢܝܐ ܕܛܘܼܪ̈ܐ ܕܡܼܢ ܕܘܼܟ
                    ܠܕܘܼܟ ܐܡܿܪ ܐܠܐ ܥܠ ܗܿܝ ܕܥܬܝܼܕܐ ܐܡܼܪ ܐܝܟ ܕܗܘܬ. ܐܠܐ ܣܘܼܟܠܐ ܕܡܠܼܬܐ ܗܿܢܘ܆ ܕܐܠܐ ܩܕܡ
                    ܕܬܨܒܼܐ ܠܡܼܬܓܠܝܘܼ ܡܼܢ ܫܡܿܝܐ ܒܪܝܼܬܐ ܟܿܠܗܿ ܒܪܥܼܠܐ ܡܬܬܼܚܕܐ ܕܐܝܿܟܢܐ ܕܛܘܼܪ̈ܐ ܢܫܼܢܘܢܿ
                    ܡܼܢ ܕܘܼܟܝ̈ܬܗܘܿܢ ܘܢܬܦܼܫܪܘܢ ܐܝܟ ܫܥܘܼܬܐ. ܠܚܪܬܐ ܕܝܢ ܗܿܘܝܐ ܗܿܕܐ. ܗܿܐ ܐܢܬ ܪܓܼܙܬ ܗ̄
                    ܗܿܢܐ ܦܬ̄ ܗܦܝܼܟܐ ܘܗܿܟܢ ܙܕܿܩ ܕܢܬܼܐܡܪ ܡܛ݀ܠ ܕܚܼܛܝܢܢ ܪܓܼܙܬ ܘܐܒܝܼܬܢ. ܒܥܿܠܡ ܢܬܼܦܪܩ ܗ̄
                    ܒܗܿܢܘܿܢ ܪ̈ܚܼܡܐ ܕܡܼܢ ܥ݀ܠܡ ܦܪܩܼܬ ܠܢ ܡܼܢ ܡܨܪܝܢ ܒܗܘܿܢ ܐܦ ܗܿܫܐ ܢ݀ܬܦܪܩ ܡܼܢ ܒܒܿܝܠ.
                    ܘܟܿܠܗܿ ܪܓܼܬܢ ܗ̄ ܟܿܠܡܕܡ ܓܝܪ ܕܫܦܝܼܪ ܕܩܿܢܝܢܼ ܗܼܘܝܢ ܗܝܟܠܐ ܘܡܠܟܘܼܬܐ ܘܟܗܢܘܼܬܐ ܐܬܚܼܪܒܘ
                    ܘܐܫܼܬܒܝܼܘ. ܥܠ ܗܿܠܝܢ ܚܡܣܼܢܬ ܡܪܝܐ ܗ̄ ܡܛ݀ܠ ܗܿܠܝܢ ܚܛ̈ܗܐ ܕܐܡܝܼܢܐܝܼܬ ܚܿܛܝܢ ܗܼܘܝܢ ܠܟ
                    ܚܡܣܼܢܬ ܘܫܬܼܩܬ ܟܕ ܝܿܩܕ ܗܝܟܠܟ ܘܚܿܪܒܐ ܡܕܝܼܢܬܟ ܘܠܢ ܕܡܿܡܟܟܝܼܢ ܒܟܿܠ ܐܘܼܠ̈ܨܢܝܼܢ ܠܐ
                    ܦܪܩܼܬ ܨܚܚܐ ܕܣܗ̄ ܐܬܿܒܥܝܿܬ ܠܐܝܿܠܝܢ ܕܠܐ ܫܐܼܠܘܼܢܝ ܗ̄ ܡܿܝܬܐ </p>
            </div>
            <div type="text">
                <p xml:lang="syr"> ܗܿܠܝܢ ܟܕ ܡܿܐܪܙ ܥܠ ܡܣܼܬܠܝܢܘܼܬܐ ܐܚܪܝܬܐ ܐܝܟ ܕܐܡܼܪ ܦܘܠܠܘܿܣ. ܐܟܙܼܢܐ
                    ܓܝܪ ܕܡܼܢ ܫܘܼܪܝܐ ܟܕ ܠܐ ܒܥܝܬܘܼܢܢܝ ܩܪܒܿܬ ܠܘܿܬܟܘܿܢ ܗܿܟܢܐ ܐܦ ܗܿܫܐ ܐܣܿܠܝܿܬܟܘܿܢ ܘܓܒܝܿܬ
                    ܚܠܼܦܝܟܘܢ ܥܡ̈ܡܼܐ ܗܿܢܘܿܢ ܕܡܼܡܬܘܼܡ ܥܠܝ ܠܐ ܫܐܼܠܘ. ܐܡܿܪܬ ܗܿܐ ܐܢܿܐ ܗ̄ ܠܥܡܐ ܕܡܼܢ ܥܡܡܼ̈ܐ
                    ܕܠܐ ܡܬܘܿܡ ܝܕܥܼܢܝ ܘܐܦܿܠܐ ܩܼܪܐ ܫܡܝ. ܥܡܐ ܕܡܿܪܓܙܝܼܢ ܗ ܒܗܿܠܝܢ ܡܟܿܣ ܠܗܘܿܢ ܡܿܪܓܙܝܼܢ ܠܝܼ
                    ܐܡܝܼܢܐܝܼܬ ܒܛܢܦܘ̈ܬܐ ܕܣܿܥܪܝܼܢ ܗܼܘܘ ܠܢܝܿܚܐ ܕܫܐܕ̈ܐ ܐܢ ܒܓ̈ܢܐ ܘܐܢ ܒܕܘܼܟ ܐܚܪܝܼܢ. ܒܣ̈ܡܼܐ
                    ܥܠ ܐܒ̈ܢܐ ܗ̄ ܐܒܼܢܐ ܒܠܼܫܢܐ ܥܒܪܝܐ ܟܐܦܐ ܗܿܝ ܬܢܢ ܐܡܿܪ ܥܠ ܒܢܝܬܐ ܡܕܡ ܐܘܿ ܐܣܛܘܢܐ ܡܕܡ
                    ܕܣܿܝܡܝܼܢ ܗܼܘܘ ܒܣܼ̈ܡܐ ܠܫܐܕ̈ܐ ܘܡܛܘܿܫܝܼܢ ܒܫܠ̈ܕܐ. ܕܡܿܩܕܫ ܐܢܼܐ ܗ̄ ܟܕ ܒܗܿܠܝܢ ܛܢܦ̈ܘܬܐ
                    ܐܝܼܬܝܗܘܢܿ ܡܚܿܘܝܢ ܐܣܟܡܐ ܡܼܢ ܠܒܪ ܕܡܿܝܬܪܝܼܢ ܘܠܐ ܦܩܚ ܕܢܬܩܼܪܒ ܠܗܘܿܢ ܐܚܪܝܢ. ܬܘܼܒ ܥܝܿܕܐ
                    ܐܝܼܬ ܗܼܘܐ ܠܚܪܫܐ ܕܒܗ݀ܝ ܫܥܿܬܐ ܕܡܿܫܡܠܝܢ ܗܼܘܘ ܠܐܪܙܐ ܕܚܪܫܘܼܬܐ ܠܐܢܫ ܠܐ ܡܬܼܚܙܝܢ ܗܼܘܘ
                    ܘܐܦܿܠܐ ܝܿܗܒܼܝܢ ܗܼܘܘ ܠܐܢܫ ܕܢܬܼܩܪܒ ܠܗܘܿܢ. ܒܗ݀ܝ ܕܠܐ ܐ݀ܫܬܘܿܩ ܢܗܼܘܐ ܩܪܝܼܒ ܠܗܘܿܢ ܡܣܡ
                    ܒܪܝܼܫܐ ܥܦܝܼܦܐ ܐܝܟ ܡܕܡ ܕܣܝܼܡ ܡܣܿܟܐ . . . . . ܗ ܩܕܡ ܐܦ̈ܝ ܐܝܼܬܝܗܘܿܢ ܚܛܗ̈ܝܗܘܿܢ
                    ܘܕܐܒܗ̈ܝܗܘܿܢ ܘܥܠܗܿܕܐ ܩܠܝܼܠܐܝܼܬ ܬܒܿܥ ܐܢܼܐ ܠܗܘܿܢ. ܐܚܪ̈ܢܐ ܚܕ ܬܪܝܢ ܐܘܟܝܼܬ ܥܦܝܼܦܐ. ܐܝܟ
                    ܕܡܫܬܼܟܚܐ ܛܘܼܛܝܼܬܐ ܗ̄ ܒ݀ܥܐ ܕܢܠܼܦ ܕܠܘ ܠܟܿܠܗܘܢܿ ܡܣܿܠܐ ܐܟܙܼܢܐ ܕܣܬܐ ܡܬܼܢܛܪܐ ܡܛ݀ܠ
                    ܣܓܘܼܠܐ ܣܘܓܘܼܠܐ ܡܛ݀ܠ ܛܘܼܛܝܼܬܐ ܗ݀ܟܢܐ ܐܦ ܥܡܐ ܡܛ݀ܠ ܙܕܝܼ̈ܩܐ ܕܡܫܼܬܟܚܝܼܢ ܒܗ ܡܬܼܢܛܪ ܘܦܢܐ
                    ܠܐܪܥܗ.. ܘܐܢܬܘܢܿ ܕܫܒܼܩܬܘܢ ܗ̄ ܒܝܕ ܛܢܦܘ̈ܬܐ ܕܣܥܼܪܬܘܢ.. ܐ݀ܡܚܝܟܘܢ ܒܚܪܒܐ ܗ̄ ܬܦܼܠܘܢܼ
                    ܒܚܪܒܐ ܟܿܠܟܘܢܿ ܟܕ ܠܐ ܦܿܐܫ ܡܢܼܟܘܢܿ ܚܕ. ܦܬܘܪ̈ܐ ܠܓܠ̈ܕܐ ܗ̄ ܠܓܠ̈ܕܐ ܘܠܚܠ̈ܩܐ. ܘܡܙܓܼܬܘܿܢ
                    ܠܗܘܿܢ ܐܓ̈ܢܐ ܗ̄ ܥܒܪܝܐ ܥܡܣܝܼܣ ܐܡܿܪ ܗ̄ ܠܦܬܟܪܐ ܕܗ݀ܟܢ ܩܿܪܝܢ ܠܗ܆ ܘܬܫܼܒܩܘܢܼ. ܡܘ̈ܡܬܐ
                    ܠܓܒ̈ܝ ܗ̄ ܠܠܘܛ̈ܬܐ ܘܠܚܼܣܕܐ ܥܒܼܕܬܘܢ ܫܡܼܟܘܢܿ ܒܝܬ ܓܒ̈ܝ. ܕܡܬܼܒܪܟ ܒܐܪܥܐ ܗ̄ ܕܡܘܼܠܟܢܐ
                    ܡܬܼܒܪܟ ܘܡܫܬܪܬܚ ܒܐܠܗܐ ܫܪܝܼܪܐܝܼܬ. ܐܚܪ̈ܢܐ. ܕܡܬܼܟܪܟ ܒܐܪܥܐ ܕܢܒܼܪܟ ܐܡܿܪ. ܡܿܢ ܠܡ ܕܡܒܿܪܟ
                    ܠܐܠܗܐ ܐܡܝܼܢܐܝܼ ܒܐܪܥܐ. ܡܬܼܒܪܟ ܥܘܼܡܪܗ ܡܼܢ ܐܠܗܐ. ܡܛ݀ܠ ܕܢܬܛ̈ܥܝܢ ܥܩ̈ܬܐ ܗ̄ ܪܡܿܙ ܥܠ
                    ܬܘܼܪܨܐ ܕܦܘܼܢܝܐ ܕܡܬܼܟ̈ܣܝܢ ܡܼܢ ܩܕܡܝ. ܐܢ ܛܥܿܝܘܼܬܐ ܘܐܢ ܡܪܕܘܼܬܐ ܕܥܠ ܐܦ̈ܝܗܿ. ܫܡ̈ܝܐ
                    ܚܼܕ̈ܬܐ ܗ̄ ܥܿܒܕ ܐܢܼܐ ܕܢܬܼܚܙܘܢܿ ܫܡ̈ܝܐ ܐܝܟ ܚܕ̈ܬܐ. ܐܝܟ ܕܡܥܕܐ ܚܕܘܬ ܠܒܼܐ ܠܡܥܼܒܕ. ܘܠܐ
                    ܢܗܼܘܐ ܬܡܿܢ ܛܿܠܐܼ ܝܘܡ̈ܬܐ ܗ̄ ܒܗ݀ܝ ܕܠܝܬ ܬܡܿܢ ܓܕ̈ܫܐ ܡܣܓ̈ܦܼܢܐ ܕܠܒܪ ܡܼܢ ܬܚܘܼܡ ܕܟܝܿܢܐ
                    ܡܡܝܼܬܝܼܢ ܠܐ ܕܟܘܼܪܗܢܐ ܒܝܼܫܐ ܐܠܐ ܕܩܪܒܐ. ܕܛܠܝܐ ܒܪ ܡܐܐ ܗ̄ ܒܿܬܪ ܦܘܼܢܝܐ ܠܡ ܟܬܼܪܘ
                    ܒܟܗܝܼܢܘܼܬܐ ܘܡܚܼܕܐ ܐܬܼܘ ܥܠܝܗܿ ܡ̈ܠܟܐ ܕܝܘܢ̈ܝܐ ܘܐܙܝܼܥܘ ܐܢܘܿܢ. ܐܚܪ̈ܢܐ ܐܡܿܪܝܼܢ ܕܒ݀ܬܪ
                    ܦܘܼܢܝܐ ܐܡܿܪ ܕܗ݀ܘ ܕܐܝܼܬܘܗܝ ܒܗܘܿܢ ܬܪܝܼܨܐ ܒܪ ܡܐܐ ܫܢ̈ܝܼܢ ܢܡܘܼܬ ܘܐܦ ܚܛܝܐ ܗ݀ܟܘܬ ܕܐ݀ܦܢ
                    ܚܿܝܐ ܡܐܐ ܫܢ̈ܝܼܢ </p>
            </div>
            <div type="text">
                <p xml:lang="syr"> ܐܠܐ ܒܚܼܪܬܐ ܠܡܣܡ ܒܪܝܼܫܐ ܘܠܠܘܛܬܐ ܡܫܼܬܠܡ. ܐܝܟ ܝܘܡ̈ܬܐ ܗܿܢܘܿܢ ܕܐܝܼܠ̈ܢܐ
                    ܗ̄ ܐܝܟ ܐܝܼܠ̈ܢܐ ܕܡܨܿܒܬܝܼܢ ܘܟܗܝܼܢܝܼܢ ܒܦܐܪ̈ܐ ܗ݀ܟܢܐ ܐܦ ܥܡܐ ܢܗܼܘܐ ܡܗܒܿܒ ܘܟܗܝܼܢ
                    ܒܛܒ̈ܬܐ. ܐܝܟ ܣܘܼܠܐ ܝܘܢܝܐ܆ ܕܚ̈ܝܐ ܗܢ̈ܝܐܐ ܢܚܼܘܢܿ ܘܪ̈ܝܼܩܝ ܡܼܢ ܡܪܢܝܼܬܐ ܐܝܟ ܚ̈ܝܐ ܕܚܝܼܐ
                    ܐܕܡ ܩܕܡ ܕܢܚܼܛܐ. ܟܕ ܐܝܼܬܘܗܝ ܨܝܕ ܐܝܼܠܢܐ ܕܚ̈ܝܐ. ܕܐܒܐ ܘܐܡܪܐ ܗ̄ ܕܐܒܐ ܩܿܪܐ ܠܚܛܘܿܦ̈ܐ
                    ܘܐܡܼܪܐ ܠܡܟܝܼ̈ܟܐ. ܘܐܪ̈ܝܘܬܐ ܠܓܘܼ̈ܡܕܢܐ ܘܚܘ̈ܘܬܐ ܠܡܕܝܪ̈ܝ ܠܒܼܐ. ܒܦܘܼܢܝܐ ܗܿܘܝܢ ܟܿܠܗܘܿܢ
                    ܡܟܝܼ̈ܟܐ ܘܡܫܼܬܥܒܕܝܼܢ ܠܚܕܐ ܡܪܘܼܬܐ ܨܚܚܐ ܕܣ̄ܘ ܕܩ݀ܛܠ ܬܘܪܐ ܗ̄ ܒ݀ܥܐ ܕܢܟܼܣ ܐܢܘܿܢܥܠ ܕܠܘ
                    ܒܠܒܼܐ ܕܟܝܐ ܡܩܿܪܒܝܼܢ ܗܼܘܘ ܕܒ̈ܚܼܐ ܠܐܠܗܐ ܐܠܐ ܒܪܡܘܼܬܐ ܠܐ ܦܪܝܼܫ ܡܼܢ ܗ݀ܘ ܕܩ݀ܛܠ ܓܒܪܐ
                    ܐܘܿ ܡܩܿܪܒ ܒܠܒܼܐ ܛܡܼܐܐ ܕܒܚܼܐ ܠܐܠܗܐ. ܢܙܘܼܥܘܿܢ ܐܦܿܢ ܕܫܿܥܬܐ ܡܼܢ ܕܐܝܟ ܗܿܠܝܢ ܐܝܿܠܝܢ
                    ܕܡܩܿܪܒܝܼܢ ܕܒܼܚ̈ܐ ܪ̈ܘܼܚܢܝܐ ܒܪܡܘܼܬܐ ܘܫܘܼܒܗܪܐ. ܐܡܼܪܘ ܠܐܚܝ̈ܟܘܿܢ ܐ݀ܦܢ ܣܿܢܝܢ ܠܟܘܿܢ
                    ܡܛ݀ܠ ܫܪܪܟܘܢ ܘܐܪܬܘ ܐܢܘܿܢ ܒܕܚܠܬ݀ ܐܠܗܐ. ܘܠܐ ܡܛ݀ܠ ܒܝܼܫܘܼܬܗܘܢܿ ܬܣܼܢܘܢܿ ܐܢܘܢܿ. ܒܙܢܼܐ
                    ܐܚܪܢܐ. ܐܡܼܪܘ ܠܐܚ̈ܝܟܘܿܢ ܗ̄ ܚܫܘܿܒܘ ܐܢܘܿܢ ܠܗܿܠܝܢ ܒܝܼܫ̈ܐ ܘܡܣܠ̈ܝܐ ܐ݀ܦܢ ܐܝܼܬܝܗܘܿܢ
                    ܐܚ̈ܝܟܘܿܢ ܒܟܝܿܐ ܕܟܕ ܡܿܣܠܝܢ ܐܢܬܘܿܢ ܠܗܘܿܢ ܡܛ݀ܠ ܫܡܝ ܗܿܕܝܢ ܢܫܬܼܒܚ ܡܪܝܐ ܒܟܘܢܿ ܘܗܼܢܘܿܢ
                    ܢܒܼܗܬܘܿܢ ܟܒܼܪ ܘܢܦܘܼܫܘܿܢ ܡܼܢ ܒܝܼܫ̈ܬܗܘܿܢ. ܕܦܿܪܥ ܦܘܼܪܥܢܐ ܗ̄ ܡܐ ܠܡ ܕܬܒܿܥ ܡܪܝܐ
                    ܠܒܝܼܫ̈ܐ ܡܬܼܕܠܚܐ ܐܪܥܐ ܟܿܠܗܿ ܥܡ ܗܝܟܠܐ ܒܝܠ̈ܠܬܐ ܘܒܚܢܓ̈ܬܐ ܕܬܒܼܥܬܐ ܕܒܝܼܫ̈ܐ. ܥܕܠܐ
                    ܬܚܒܼܠܝ ܕܝܿܠܕܐ ܗ̄ ܥܠ ܨܗܝܘܿܢ ܐܡܿܪ ܕܡܚܒܠܐ ܘܝ݀ܠܕܐ ܒܗܿܕܐ ܡܿܘܕܥ ܥܠ ܦܘܼܢܝܗܘܢܿ ܩܠܝܼܠܐ
                    ܘܕܡܼܢ ܫܝܠܝ ܡܬܼܚܙܝܢ ܒܨܗܝܘܿܢ ܐܟܙܼܢܐ ܕܐܝܼܬ ܒܛܢܬܐ ܕܩܕܡ ܚܒ̈ܠܐ ܝ݀ܠܕܐ܆ ܒܝܕ ܕܟܪܐ. ܥܠ
                    ܓܒܪ̈ܐ ܘܢܫ̈ܐ ܪܡܿܙ. ܡܿܢ ܫܡܼܥ ܐܝܟ. ܒܫܥܿܬܐ ܚܕܐ ܗ̄ ܡܛ݀ܠ ܕܐܢܬܬܐ ܚܕܐ ܝ݀ܠܕܐ ܐܘܿ ܬܪܝܢ
                    ܘܐܝܼܬ ܐܡܼܬܝ ܬܠܬܐ ܒܗ݀ܘ ܙܒܢܼܐ ܒܫܿܥܬܐ ܚܕܐ ܦܢܼܐ ܥܡܐ ܡܼܢ ܟ݀ܠ ܓܒ̈ܝܼܢ ܘܐܬܼܚܙܝܼ ܒܓܘܗܿ.
                    ܩܛܝܼܠ̈ܘܗܝ ܕܡܪܝܐ ܗ̄ ܡܐ ܕܬܒܿܥ ܡܪܝܐ ܕܝܼܢܐ ܡܼܢ ܥܡܘܿܪ̈ܝ ܨܗܝܘܿܢ ܡܛ݀ܠ ܒܝܼܫܬܗܘܿܢ ܩܛܝܼ̈ܠܐ
                    ܡܪܡܐ ܡܢܼܗܘܿܢ ܘܡܬܼܕܟܝܢ ܒܓ̈ܢܐ ܗ̄ ܣܿܚܝܢ ܘܡܼܬܕܟܝܢ ܒܡ̈ܝܐ ܬܚܝܬ ܐܝܼܠ̈ܢܐ ܒܐܪܙܐ ܕܚܪܫܘܼܬܐ
                    ܚܕ ܒܿܬܪ ܚܕ ܒܡܨܥܬܐ ܗ̄ ܓܠܝܐܝܼܬ ܘܕܠܐ ܒܗܬܼܬܐ ܚܕ ܒܿܬܪ ܚܕ ܪܕܝܢ ܗܼܘܘ ܘܡܗܠܝܢ ܘܡܨܥܬ݀
                    ܐܝܼ̈ܠܢܐ ܟܕܒܿܚܝܼܢ ܗܼܘܘ ܘܥܠܗ݀ܝ ܡܬܼܩܛܠܝܼܢ ܘܐܟܿܠܝܼܢ ܒܣܼܪܐ ܕܚܙܝܼܪܐ ܗ̄ ܒܐܪܙ ܚܪܫܘܼܬܐ
                    ܕܢܬܢܼܟܪܘܢܿ ܠܢܡܘܿܣܐ ܘܢܬܪܚܼܡܘܢܼ ܡܼܢ ܕܝܘ̈ܐ. ܐܟܼܚܕܐ ܢܣܘܼܦܘܢ ܗ̄ ܐܝܿܠܝܢ ܕܥܗܒܿܕܐ ܒܝܼ̈ܫܐ
                    ܕܐܝܟ ܗܿܠܝܢ ܣܥܿܪܝܼܢ. ܡܐ ܕܐܬܝܿܬ ܠܡܼܟܢܫܘܼ ܗ̄ ܡܒܿܕܩ ܥܠ ܐܝܿܠܝܢ ܕܗܘ̈ܝܢ ܒܝܕ ܒܝܬ ܓܘܿܓ
                    ܒܿܬܪ ܦܘܼܢܝܐ. ܢܐܼܬܘܢܼ ܘܢܚܼܙܘܿܢ ܗ̄ ܟܕ ܦܘܼܢܝܐ ܬܡܝܼܗܐ ܥܿܒܕ ܐܢܼܐ ܠܥܡܐ ܡܘܿܒܕ ܐܢܼܐ
                    ܠܥܡܼ̈ܡܐ ܕܡܬܼܟܢܫܝܼܢ ܥܠܝܗܘܿܢ. ܗ݀ܝ ܕܡܐ ܕܐܬܝܿܬ ܠܡܟܼܢܫܘ ܗ̄ ܫܿܒܩ ܐܢܼܐ ܠܗܘܿܢ ܕܢܬܟܼܢܫܘܿܢ
                    ܘܢܐܼܬܘܢܿ ܐܝܿܟܢܐ ܕܢܚܼܙܘܿܢ ܗܿܠܝܢ ܕܒܥܼܡܝ ܒܝܕ ܬܒܥܼܬܐ ܕܡܩܿܒܠܝܼܢ ܡܢܼܗܘܿܢ. ܡܫܼܘ̈ܙܒܐ
                    ܠܥܡ̈ܡܼܐ ܗ̄ ܐܝܿܠܝܢ ܕܐܫܼܬܚܪܘ ܡܼܢ ܩܛܝܼ̈ܠܐ ܕܒܝܬ ܓܘܿܓ ܐܒܿܕܪ ܐܢܘܿܢ ܠܟܿܠ ܕܘܼܟ ܡܼܢ ܐܝܿܟܐ
                    ܕܐܬܟܢܼܫܘ. </p>
            </div>
            <div type="text">
                <p xml:lang="syr"> ܐܦ ܡܢܼܗܘܢܿ ܐܣܿܒ ܗ̄ ܐܡܿܪ ܥܠ ܝܘܼܕ̈ܝܐ ܕܡܼܢ ܒ݀ܬܪܟܢ ܦܢܿܝܢ ܗܼܘܘ ܡܼܢ
                    ܥܡ̈ܡܼܐ ܕܐܝܼܬ ܗܼܘܘ ܒܗܘܿܢ ܐܢ̈ܫܐ ܕܙ݀ܕܩܝܼܢ ܠܟܗܢܘܼܬܐ. ܘܢܦܼܩܘܢܼ ܘܢܚܼܙܘܢܿ ܫܠ̈ܕܝܗܘܿܢ ܗ̄
                    ܕܡܬܼܟܢܫܝܼܢ ܡܼܢ ܟ݀ܠ ܕܘܼܟ ܠܣܓܕܬܐ ܕܝܼܠܝ ܚܿܙܝܢ ܫܠ̈ܕܐ ܘܓܪ̈ܡܐ ܕܗܿܢܘܿܢ ܕܢܦܼܠܘ ܒܚܪܒܐ ܥܠ
                    ܕܐܫܼܬܩܠܘ ܘܒܣܼܪܘ ܥܠ ܒܝܬܝ̈ܝ ܟܕ ܡܩܘܝܐ ܒܓܦܪ̈ܝܗܘܢܿ ܢܘܼܪܐ ݀ܝ ܕܚܪܒܐ ܕܓܡܪܬ݀ ܐܢܘܿܢ ܘܬܘܠܥܐ
                    ܗ݀ܝ ܕܛܠܩܼܬ݀ ܠܓܘܼܫ̈ܡܝܗܘܢܿ ܡܩܘܿܝܐ ܟܕ ܚܝܐ ܘܪܦܬܐ ܒܓܪ̈ܡܝܗܘܿܢ ܗ݀ܕܐ ܕܝܢ ܐܡܿܪ ܥܠ
                    ܥܘܼܗܕܢܗܘܢܿ ܕܟܐܼܡܬ݀ ܥܕܟܝܼܠ ܩܒܝܼܥ ܘܨܝܼܪ ܟܿܠ ܕܕܐܬܥܼܒܕ ܒܗܘܿܢ ܒܬܪܥܝܼܬܐ ܕܟܿܠ ܐܢܫ܀ ܫܠܼܡ
                    ܦܘܼܫܩܐ ܣܘܥܪܢܝܐ ܕܐܫܥܝܐ ܢܒܼܝܐ ܨ܆ ܥ܆ ܐ̄. </p>
            </div>
        </body>
    </text>
</TEI>
