<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8595">On the Soul - <foreign xml:lang="syr">ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ
                    </foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">Digital Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
<name type="person" ref="http://syriaca.org/person.xml#wtoma">William Toma</name>
                </respStmt>
            </titleStmt>
            <editionStmt>
                <edition n="0.1"/>
                     <respStmt>
                     <resp>based upon</resp>
                     <name><ptr target="#sourceDesc1"/></name>
                 </respStmt>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/93</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <monogr>
<editor>
<forename>Alphonse</forename>
<surname>Mingana</surname>
</editor>
<title level="m">Narsai doctoris Syri homiliæ et carmina</title>
<idno type="URI">http://syriaca.org/bibl/1765</idno>
<idno type="zotero">301</idno>
<idno type="URI">http://zotero.org/groups/392292/items/6UFVJ9EG</idno>
<idno type="URI">http://www.worldcat.org/oclc/68740316</idno>
<imprint>
<pubPlace>Mausilii</pubPlace>
<publisher>Typis Fratrum Prædicatorum</publisher>
<date>1905</date>
</imprint>
</monogr> 
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>Digital Syriac Corpus is collaboration of University of Oxford, Brigham Young University, Vanderbilt University, and the Center of Digital Humanities Research (CoDHR) at Texas A&amp;M University. </p>
                
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
             <creation>
                 <origDate type="composition" from="0450" to="0500">Second half of the fifth century CE</origDate>
             </creation>
        </profileDesc>
        <revisionDesc status="uncorrectedTranscription">
             <change when="2019-04-26" who="http://syriaca.org/person.xml#jwalters">Added origDate</change>  
            <change when="2017-07-05" who="http://syriaca.org/person.xml#jwalters">Edited text
                structure</change>

            <change when="2017-04-19" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="PrintTranscription">
        <body>
            <div type="title" n="0">
                <ab xml:lang="syr">ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ </ab>
            </div>
            <div type="rubric" xml:lang="syr">
                <pb ed="http://syriaca.org/bibl/1765" n="238"/>

                <l>ܡܐܡܪܐ ܕܬܠܬܝܢ ܘܬܫܥܐ</l>
                <l>ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ</l>
                <l>ܠܦܲܓܼܪܵܐ ܕܐܝܼܬܼܵܘܗܝ ܒܲܝܬܵܗ̇</l>
            </div>
            <div type="text" xml:lang="syr">
                <l n="1">:ܪܹܫ ܚܸܟܼܡܬܼܵܐ ܚܸܟܼܡܲܬܼ ܩܘܼܫܬܵܐ ܗ̄ܝܼ ܕܚܹܝܠ ܒܼܵܘܿܝܵܐ</l>
                <l n="2">ܕܡ̣ܢ ܠܵܐ ܡܸܕܼܿܡ ܒܪ̣ܵܐ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ ܀</l>
                <l n="3">:ܪܹܫ ܣܘܼܟܵܠܵܐ ܠܡܸܣܬܲܟܵܠܘܼ ܒܒܼܵܪܘܿܝܘܼܬܹܗ</l>
                <l n="4">ܕܠܵܐ ܠܲܢܝܵܚܹܗ ܒܪ̣ܵܐ ܒܸܪ̈ܝܵܬܼܵܐ ܐܸܠܵܐ ܒܚܘܼܒܹܿܗ ܀</l>
                <l n="5">:ܪܹܫ ܒܘܼܝܵܢܵܐ ܠܡܸܬܼܒܲܩܵܝܘܼ ܒܪܲܒܿܘܼܬܼ ܚܲܝܠܹܗ</l>
                <l n="6">ܕܲܛܥܝܼܢ ܥܵܠܡܵܐ ܘܲܡܕܲܒܲܪ ܠܹܗ ܐܲܝܟ ܨܸܒܼܝܵܢܹܗ ܀</l>
                <l n="7">:ܪܹܫ ܝܼܕܲܥܬܼܵܐ ܠܡܸܕܲܥ ܚܘܼܒܹܿܗ ܕܨܹܝܕܼ ܬܘܼܩܵܢܵܘ̈ܗܝ</l>
                <l n="8">ܕܟܲܕܼ ܛܵܠܘܿܡܝܼܢ ܠܵܐ ܡܸܬܼܢܲܩܲܡ ܡ̣ܢ ܛܵܠܘ̇ܘ̈ܗܝ ܀</l>
                <l n="9">:ܪܹܫ ܟܹܐܢܘܼܬܼܵܐ ܠܲܡܙܲܕܵܩܘܼ ܠܒܼܘܼܚܪܵܢ ܕܝܼܢܹܗ</l>
                <l n="10">ܕܟܲܕܼ ܛܵܒܼ ܡܲܗܡܸܐ ܠܵܐ ܛܵܥܹ̇ܐ ܠܹܗ ܪܸܡܙܵܐ ܕܥܲܝܢܹ̈ܐ ܀</l>
                <l n="11">:ܪܹܫ ܛܲܝܒܿܘܼܬܼܵܐ ܠܡܸܣܪܲܓܼ ܣܲܓܿܝܼ ܒܒܲܣܝܼܡܘܼܬܹܗ</l>
                <l n="12">ܕܟܲܕܼ ܛܵܒܼ ܢܵܒܲܥ̇ ܡܙܝܼܓܼ ܚܵܘܣܵܢܵܐ ܒܩܲܫܝܼܘܼܬܼ ܢܸܓܼܕܘ̈ܗܝ ܀</l>
                <l n="13">:ܪܹܫ ܦܘܼܪܫܵܢܵܐ ܕܦܵܪܘܿܫܘܼܬܼܵܐ ܠܡܸܦܪܲܫ ܫܲܦܝܼܪ</l>
                <l n="14">ܕܐܲܝܕܵܐ ܦܲܐܝܵܐ ܠܲܡܠܝܼܠܘܼܬܼܵܐ ܡ̇ܪܲܬܼ ܚܲܪ̈ܫܹܐ ܀</l>
                <l n="15">:ܪܹܫ ܟܠܡܸܕܸܿܡ ܠܡܸܟܲܪ ܛܲܟܼܣܵܐ ܕܣܝܼܡ ܒܲܟܼܝܵܢܵܐ</l>
                <l n="16">ܕܢܸܗܘܸܐ ܫܵܠܹ̇ܡ ܟܝܵܢ ܡܲܠܵܠܹ̈ܐ ܠܡܸܠܬܼܵܐ ܕܲܒܼܗܘܿܢ ܀</l>
                <l n="17">:ܪܹܫ ܢܵܡܘܿܣܵܐ ܠܡܸܬܼܗܲܓܵܝܘܼ ܒܢܵܡܘܿܣ ܪܘܼܚܵܐ</l>
                <l n="18">ܠܲܡܫܲܡܠܵܝܘܼ ܟܠ ܕܲܟܼܬܼܝܼ̈ܒܼܵܢ ܡ̣ܢ ܦܘܼܡ ܟܲܣܝܵܐ ܀</l>
                <l n="19">:ܪܹܫ ܦܘܼܪܥܵܢܵܐ ܠܡܸܦܪܲܥ ܚܘܼܒܵܐ ܠܡܲܬܼܩܸܢ ܟܠܵܐ</l>
                <l n="20">ܕܝܲܩܲܪ ܡ̣ܢ ܟܠ ܨܠܸܡ ܒܲܪܢܵܫܵܐ ܘܲܩܪ̣ܵܝܗܝ ܀</l>
                <l n="21">:ܚܵܘܼܒܵܐ ܚܲܝܵܒܼ ܟܠܢܵܫ ܠܡܬܲܩܢܵܢܹܗ</l>
                <l n="22">ܕܝܲܗ̣̄ܒܼ ܢܵܡܘܿܣܵܐ ܘܥܲܒܼ݂ܕܹܿܗ ܡ̇ܪܵܐ ܥܲܠ ܩܸܢܝܵܢܵܘ̈ܗܝ ܀</l>
                <l n="23">:ܒܐܲܥܦܹ̈ܐ ܚܲܝܵܒܼ ܠܡܸܦܪܲܥ ܫܘܼܒܼܚܵܐ ܡ̣ܢ ܟܠ ܕܲܗܘ̤ܵܘ</l>
                <l n="24">ܕܗܘ̤ ܒܲܠܚܘܿܕܼܵܘܗܝ ܡܫܲܡܲܗ ܒܲܫܡܵܐ ܕܪܵܡ ܡ̣ܢ ܟܠܵܐ ܀</l>
                <l n="25">ܠܹܗܘ̣ ܘܵܠܹ̇ܐ ܠܡܸܕܲܥ ܚܲܝܠܵܐ ܕܪܸܡܙܵܐ ܕܲܒܼܪ̣ܵܝܗܝ: </l>

                <pb ed="http://syriaca.org/bibl/1765" n="239"/>
                <l n="26">ܕܩܵܡ̣ ܘܐܸܬܼܡܲܠܲܟ ܥܲܠ ܬܘܼܩܵܢܹܗ ܘܐܲܟܸܿܢ ܓܲܒܼܠܹܗ ܀</l>
                <l n="27">:ܠܹܗܘ̣ ܦܲܐܝܵܐ ܠܲܡܙܲܕܵܩܘ̣ ܠܚܹܝܠ ܓܵܒܼܘܼܠܹܗ</l>
                <l n="28">ܕܒܼܐܝܼܕܼܘ ܓܲܒܼܠܹܗ ܘܡ̣ܢ ܪܘܼܚ ܦܘܼܡܹܗ ܢܦܲܚ̣ ܒܹܗ ܢܲܦܫܵܐ ܀</l>
                <l n="29">:ܡܵܐܢܵܐ ܥܦܝܼܪܵܐ ܪܲܟܸܿܒܼ ܥܲܒܼ݂ܕܹܿܗ ܐܘܼܡ̇ܢܵܐܝܼܬܼ</l>
                <l n="30">ܦܲܓܼܪܵܐ ܓܼܠܝܵܐ ܘܢܲܦܫܵܐ ܟܣܝܼܬܼܵܐ ܚܲܕܼ ܒܲܪܢܵܫܵܐ ܀</l>
                <l n="31">:ܒܲܕܼܡܘܼܬܼ ܨܲܠܡܵܐ ܨܵܪ ܒܹܗ ܚܲܝܠܵܐ ܕܒܼܵܪܘܿܝܘܼܬܹܗ</l>
                <l n="32">ܚܲܪ݁ܫܹܐ ܒܦܲܓܼܪܹܗ ܐܵܦ ܡܲܠܵܠܹ̈ܐ ܒܬܼܘܼܩܵܢ ܢܲܦܫܹܗ ܀</l>
                <l n="33">:ܒܦܲܓܼܪܹܗ ܣܲܝܸܟ ܟܝܵܢ ܟܠܡܸܕܸܿܡ ܡܸܬܼܚܲܙܝܵܢܵܐ</l>
                <l n="34">ܘܲܒܼܓܼܵܘ ܢܲܦܫܹܗ ܟܸܬܫܲܝ̈ ܪܵܘܡ̇ܐ ܕܠܵܐ ܪܘܼܟܵܒܼܵܐ ܀</l>
                <l n="35">:ܐ̄ܚܝܵܢܵܐ ܥܲܒܼ݂ܕܹܿܗ ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ</l>
                <l n="36">ܘܐܲܝܟ ܕܲܒܼܢܵܘܣܵܐ ܐܲܡܥܲܪ ܒܹܗ ܟܠܝܼܠܹ̈ܐ ܘܚܲܪ̈ܫܹܐ ܀</l>
                <l n="37">:ܡܲܫܟܿܢܵܐ ܕܚܘܼܒܵܐ ܢܲܩ̣ܫܹܗ ܒܐܲܪܥܵܐ ܚܲܟܿܝܼܡܵܐܝܼܬܼ</l>
                <l n="38">ܘܐܲܣܸܢ ܘܲܡ̣ܠܵܝܗܝ ܚܹܝܠ ܚܸܟܼ̈ܡܸܵܬܼܵܐ ܠܲܕܼܥܵܡܲ݁ܪ ܒܹܗ ܀</l>
                <l n="39">:ܒܢܲܦܫܹܗ ܣܵܡܹ݂ܗ ܠܓܲܙܵܐ ܪܲܒܵܐ ܕܒܼܵܪܘܿܝܘܼܬܹܗ</l>
                <l n="40">ܕܡܸܢܵܗ̇ ܢܸܫܐܲܠ ܟܠ ܕܲܥܒܼܝܼܕܼܵܐ ܗ̄ܘ̣ ܣܘܼܢܩܵܢ ܚܲܝܵܘ̈ܗܝ ܀</l>
                <l n="41">:ܣܝܼܡܲܬܼ ܓܲܙܵܐ ܗ̄ܝܼ ܕܲܣܬܼܝܼܪ̈ܵܬܼܵܐ ܢܲܦܫܵܐ ܕܐ̄ܢܵܫܵܐ</l>
                <l n="42">ܕܒܼܵܗ̇ ܗ̄ܘ̣ ܡܣܲܝܲܟ ܚܹܝܠ ܒܵܪܘܿܝܵܐ ܕܠܵܐ ܡܸܣܬܲܝܲܟ ܀</l>
                <l n="43">:ܐ̄ܪ̈ܵܙܹܐ ܟܣܲܝܵ̈ܐ ܟܣܹܝܢ ܒܲܒܼܥܵܬܼܵܗ̇ ܕܥܲܠ ܬܘܼܩܵܢܵܗ̇</l>
                <l n="44">ܘܠܵܐ ܡܸܬܼܒܲܕܿܩܝܼܢ ܐܸܠܵܐ ܒܚܲܝܠܵܐ ܕܒܼܵܪܘܿܝܘܼܬܼܵܗ̇ ܀</l>
                <l n="45">:ܐ̄ܪܵܙ ܒܘܼܕܵܩܵܐ ܕܫܸܡ ܐܝܼܬܼܘܼܬܼܵܐ ܐܝܼܬܼ ܒܹܗ ܒܫܲܪܒܵܗ̇</l>
                <l n="46">ܘܲܬܼܠܝܼܬܼܵܐܝܼܬܼ ܨܝܼܪ ܬܘܼܩܵܢܵܗ̇ ܒܡܸܠܬܼܵܐ ܘܚܲܝܠܵܐ ܀</l>
                <l n="47">:ܕܵܡܹ̇ܐ ܗ̄ܘ̣ ܕܘܼܡܝܵܗ̇ ܒܡܸܕܸܿܡ ܩܲܠܝܼܠ ܠܒܼܘܼܕܵܩ ܩܢܘܿܡܹ̈ܐ</l>
                <l n="48">ܟܝܢܵܗ̇ ܠܐܲܒܼܵܐ ܘܡܸܠܬܼܵܗ̇ ܠܲܒܼܪܵܐ ܘܚܲܝܹܝܗ̇ ܠܪܘܼܚܵܐ ܀</l>
                <l n="49">:ܠܵܘ ܒܲܟܼܝܵܢܵܗ̇ ܕܵܡܹ̇ܐ ܟܝܵܢܵܗ̇ ܠܲܟܼܝܵܢ ܟܲܣܝܵܐ</l>
                <l n="50">ܐܸܠܵܐ ܒܐ̄ܪܵܙܵܐ ܠܦܘܼܬܼ ܬܲܚܘܝܼܬܼܵܐ ܕܝܲܩܝܼܪܘܼܬܼܵܗ̇ ܀</l>
                <l n="51">:ܒܨܝܼܪܵܐ ܗ̄ܝܼ ܣܲܓܿܝܼ ܡ̣ܢ ܐܝܼܬܼܘܼܬܼܵܐ ܕܠܵܐ ܡܘܼܫ̈ܚܵܬܼܵܐ</l>
                <l n="52">ܐܲܝܟ ܡ̇ܐ ܕܲܒܼܨܝܼܪ ܛܸܠܵܠ ܓܘܼܫܡܵܐ ܡܸܢܹܗ ܕܓܼܘܼܫܡܵܐ ܀</l>
                <l n="53">:ܐܝܼܬܼܝܵܐ ܐܝܼܬܼܵܘܗܝ ܘܠܲܝܬܿ ܫܘܼܪܵܝܵܐ ܠܐܲܡܝܼܢܘܼܬܹܗ</l>
                <l n="54">ܘܗ̤ܝ ܡܲܣܲܝܲܕܼܬܵܐ ܗ̄ܝܼ ܘܲܬܼܚܹܝܬܼ ܙܲܒܼܢܵܐ ܚܒܼܝܼܫ ܪܘܼܟܵܒܼܵܗ̇ ܀</l>
                <l n="55">:ܚܹܝܠ ܒܵܪܘܿܝܵܐ ܝܲܗ̣̄ܒܼ ܒܵܗ̇ ܚܲܝܠܵܐ ܕܲܡܠܝܼܠܘܼܬܼܵܐ</l>
                <l n="56">ܕܬܸܚܸܐ ܘܬܲܚܸܐ ܠܦܲܓܼܪܵܐ ܡܝܼܬܼܵܐ ܕܲܡܕܲܝܪܵܐ ܒܹܗ ܀</l>
                <l n="57">:ܒܲܕܼܡܘܼܬܼ ܢܸܒܼܥܵܐ ܕܡܲܪܕܸܿܐ ܚܲܝܹ̈ܐ ܣܵܡ̣ܵܗ̇ ܒܓܼܘܼܫܡܵܐ</l>
                <l n="58">ܒܵܗ̇ ܡܸܬܼܪܲܓܸܿܝܢ ܪܸ̈ܓܼܫܹܐ ܚܲܪ̈ܫܹܐ ܠܡܸܬܲܠ ܦܹܐܪܹ̈ܐ ܀</l>
                <l n="59">:ܒܝܲܕܼ ܫܵܩܘܼܬܼܵܐ ܕܲܡܠܝܼܠܘܼܬܼܵܗ̇ ܡܪܲܟܲܒܼ ܦܲܓܼܪܵܐ</l>
                <l n="60">ܘܡܲܦܪܲܥ ܝܵܗܹ̇ܒܼ ܩܵܠ ܬܵܘܕܲܝܼܬܼܵܐ ܠܲܡܬܲܩܢܵܢܹܗ ܀</l>
                <l n="61">:ܒܚܹܝܠ ܚܲܝܘܼܬܼܵܗ̇ ܚܲܝ ܘܲܡܗܲܠܸܟ ܒܚܲܝܹ̈ܐ ܕܙܲܒܼܢܵܐ</l>
                <l n="62">ܘܥܲܡܸܗ̇ ܡܣܲܟܸܿܐ ܕܢܹܐܪܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ: </l>

                <pb ed="http://syriaca.org/bibl/1765" n="240"/>
                <l n="63">:ܒܢܘܼܗܪܵܗ̇ ܚܵܙܹ̇ܐ ܢܘܼܗܪܵܐ ܦܲܐܝܵܐ ܕܫܸܡ ܒܵܪܼܘܿܝܵܐ</l>
                <l n="64">ܘܥܲܡ ܗܲܠ̈ܟܼܵܬܼܵܗ̇ ܚܵܙܹ̇ܩ ܘܡ̇ܛܹ̇ܐ ܠܘܵܬܼ ܐܝܼܬܘܼܬܼܵܐ ܀</l>
                <l n="65">:ܒܲܡܗܝܼܪܘܼܬܼܵܗ̇ ܩܵܢܹ̇ܐ ܛܲܥܡܵܐ ܠܡܸܦܪܲܫ ܫܲܦܝܼܪ</l>
                <l n="66">ܘܐܲܝܟ ܡܲܠܵܠܵܐ ܡܛܲܟܸܿܣ ܪܲܗܛܵܐ ܕܡܲܠܝܼܠܘܼܬܹܗ ܀</l>
                <l n="67">:ܫܸܡܫܵܐ ܗ̄ܝ̣ ܕܲܬܼܪܹܝܢ ܒܲܡܫܲܝ̈ ܓܘܼܫܡܵܐ ܡܸܬܼܚܲܒܿܠܵܢܵܐ</l>
                <l n="68">ܘܲܒܼܙܲܠܝܼܩܹܝ̈ܗ̇ ܦܵܠܲ݁ܚ ܒܐܲܪܥܵܐܠ ܘܪܵܕܹܐ ܒܐܘܼܪܚܵܐ ܀</l>
                <l n="69">:ܡܸܠܚܵܐ ܗ̄ܘ̣ ܗܵܘܢܵܗ̇ ܠܦܲܟܿܝܼܗܘܼܬܼܵܐ ܕܲܪ̈ܓܼܝܼܓܼܵܬܹܗ</l>
                <l n="70">ܘܒܼܵܗ̇ ܡܸܬܼܡܲܕܲܟ ܘܐܲܟܸܿܢ ܚܵܫܲ̇ܚ ܒܲܪܢܵܫܵܐ ܀</l>
                <l n="71">:ܥܘܼܬܼܪܵܐ ܗ̄ܘ̣ ܝܲܨܪܵܐ ܪܵܗ̇ ܠܡܸܣܟܹܿܢܘܼܬܼܵܐ ܕܥܲܦܪܹܗ ܫܝܼܛܵܐ</l>
                <l n="72">ܘܲܒܼܚܸܟܼ̈ܡܵܬܼܵܗ̇ ܡܦܲܪܢܸܣ ܚܲܝܵܘ̈ܗܝ ܐܲܝܟ ܥܲܬܿܝܼܪܵܐ ܀</l>
                <l n="73">:ܒܡܸܠܬܼܵܐ ܕܡܸܢܵܗ̇ ܡܪܝܼܡ ܒܲܪ̄̇ܬܼ ܩܵܠܹܗ ܥܲܠ ܒܸܪ̈ܝܵܬܼܵܐ</l>
                <l n="74">ܘܲܒܼܫܘܼܠܛܵܢܵܗ̇ ܡܬܼܝܼܚ ܫܘܼܠܛܵܢܹܗ ܥܲܠ ܘܲܒܼܟܼܠ ܀</l>
                <l n="75">:ܒܪܸܡܙܵܗ̇ ܦܵܩܹ̇ܕܼ ܠܐܲܪ̈ܗܵܢܵܝܹܐ ܕܢܸܫܬܲܡܥܘܼܢ ܠܹܗ</l>
                <l n="76">ܘܲܒܼܣܘܼܟܼܠܵܗ̇ ܡܲܪܟܸܿܢ ܨܹܐܕܼܵܘܗܝ ܠܲܫܡܲܝܵܢܹ̈ܐ ܀</l>
                <l n="77">:ܒܩܲܠܝܼܠܘܼܬܼܵܗ̇ ܥܵܒܲ̇ܪ ܝܲܡܵܐ ܐܲܝܟ ܕܲܒܼܝܲܒܼܫܵܐ</l>
                <l n="78">ܘܠܵܐ ܡܸܬܿܛܲܒܲܥ ܝܘܼܩܪܵܐ ܕܦܲܓܼܪܹܗ ܒܹܝܬܼ ܡܲܚܫܘܼܠܹ̈ܐ ܀</l>
                <l n="79">:ܠܲܝܟ ܐܹܘܩܝܼܢܵܐ ܬܲܠܝܵܐ ܒܐܸܠܦܵܐ ܕܦܲܓܼܪܵܢܘܼܬܹܗ</l>
                <l n="80">ܘܲܡܢܲܛܪܵܐ ܠܹܗ ܡ̣ܢ ܢܸܟܼܝܵܢܹ̈ܐ ܕܠܵܐ ܢܸܬܼܚܲܒܲܠ ܀</l>
                <l n="81">:ܠܘܲܥܕܵܗ̇ ܪܵܕܹܐ ܐܲܝܟ ܡܲܠܵܝܵܐ ܒܟܼܵܘܟܿܒܼ ܢܘܼܗܪܵܐ</l>
                <l n="82">ܘܗ̤ܝ ܬܵܪܨܵܐ ܠܹܗ ܫܒܼܝܼܠ ܡܲܪܕܲܝܼܬܵܐ ܠܲܠܡܹܐܝܢ ܫܲܝܢܵܐ ܀</l>
                <l n="83">:ܒܐܘܼܡ̇ܢܘܿܬܼܵܗ̇ ܡܲܠܸܦ ܚܲܪ̈ܫܹܐ ܕܲܢܫܲܡܫܘܼܢܵܝܗܝ</l>
                <l n="84">ܘܲܒܼܒܼܘܼܝܵܢܵܗ̇ ܡܲܩܢܸܐ ܛܲܟܼܣܵܐ ܠܲܕܼܠܵܐ ܛܲܟܼܣܵܐ ܀</l>
                <l n="85">:ܒܲܥܪܝܼܡܘܼܬܼܵܗ̇ ܡܚܲܟܸܿܡ ܗܘ̤ ܠܹܗ ܥܲܠ ܫܲܬܿܝܼܩܹ̈ܐ</l>
                <l n="86">ܘܲܒܼܨܸܢ̈ܥܵܬܼܵܗ̇ ܡܲܪܡܸܐ ܦܓܼܘܼ̈ܕܹܐ ܒܒܲܥܪܝܼܪ̈ܵܝܹܐ ܀</l>
                <l n="87">:ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܥܲܠ ܥܠܵܡܵܐ ܒܲܥܪܝܼܪܵܝܵܐ</l>
                <l n="88">ܘܲܡܛܲܟܸܿܣ ܠܹܗ ܕܠܵܐ ܢܸܬܼܒܲܥܪܵܪ ܬܚܹܝܬܼ ܗܲܠܟܼܵܬܹ̈ܐ ܀</l>
                <l n="89">:ܢܲܦܫܵܐ ܟܕܲܢܬܼܵܗ̇ ܠܟܼܠܵܗ̇ ܒܪܝܼܬܼܵܐ ܬܚܹܝܬܼ ܫܘܼܠܛܵܢܹܗ</l>
                <l n="90">ܘܗ̤ܝ ܐܵܘܬܸܿܒܼܬܹܗ ܒܲܕܼܡܘܼܬܼ ܡܲܠܟܵܐ ܥܲܠ ܡܲܪܟܲܒܼܬܼܵܐ ܀</l>
                <l n="91">:ܒܥܲܪ̈ܩܹܐ ܕܙܵܘܥܹ̈ܝܗ̇ ܐܲܚܝܼܕܼ ܒܐܝܼܕܼܵܘ̈ܗܝ ܫܡܲܝܵܐ ܘܐܲܪܥܵܐ</l>
                <l n="92">ܘܠܲܐܝܟܵܐ ܕܨܒܹ̇ܐ ܡܚܝܼܪ ܨܸܒܼܝܵܢܵܐ ܕܪܹܫܢܘܼܬܹܗ ܀</l>
                <l n="93">:ܐܘܿ ܒܲܪܢܵܫܵܐ ܕܲܫܡܹܗ ܥܲܦܪܵܐ ܗ̄ܘ̣ ܡ̣ܢ ܟܠܵܐ</l>
                <l n="94">ܟܡܵܐ ܐܸܬܼܥܲܠܝܼ ܡܸܕܼܪܵܟ ܫܝܼܛܵܐ ܠܥܸܠ ܡ̣ܢ ܟܠܵܐ ܀</l>
                <l n="95">:ܐܘܿܢ ܒܵܪܘܿܝܵܐ ܕܪܲܒܿ ܘܲܡܥܲܠܲܝ ܡ̣ܢ ܟܠ ܒܸܪ̈ܝܵܢ</l>
                <l n="96">ܟܡܵܐ ܐܸܬܼܢܲܚܲܬܼ ܨܸܒܼܝܵܢ ܚܘܼܒܵܟ ܨܹܝܕܼ ܡܘܼܟܵܟܼܵܢ ܀</l>
                <l n="97">:ܪܸܡܙܵܟ ܪܲܡܪܸܡ ܫܝܼܛܘܼܬܼ ܡܸܕܼܪܲܢ ܠܥܸܠ ܡ̣ܢ ܟܠܵܐ</l>
                <l n="98">ܘܐܲܢ̄ܬܿ ܐܵܘܚܸܕܲܬܵܢ ܫܲܒܼܛܵܐ ܕܪܸܡܙܵܟ ܠܡܸܪܕܵܐ ܠܟܼܠܵܐ ܀ </l>

                <pb ed="http://syriaca.org/bibl/1765" n="241"/>
                <l n="99">:ܚܹܝܠ ܚܸܟܼ̈ܡܵܬܼܵܟ ܣܵܡ̣ܬܿ ܒܲܟܼܝܵܢܲܢ ܡܸܣܟܹܿܝܢ ܚܲܝܹ̈ܐ</l>
                <l n="100">ܘܫܲܪܝܼ ܡܲܪܸܕܸܿܐ ܬܲܦܹ̈ܐ ܕܡܸܠܹ̈ܐ ܒܕܼܘܼܡܝܵܐ ܕܝܼܠܵܟ ܀</l>
                <l n="101">:ܕܝܼܠܵܟ ܐܝܼܬܼܵܘܗܝ ܓܵܙܵܐ ܕܡܸܠܹ݁̈ܐ ܕܲܒܼܓܼܵܘ ܢܲܦܫܵܐ</l>
                <l n="102">ܘܒܼܵܟ ܡܬܼܚܲܟܿܡܵܐ ܠܲܡܕܲܡ̇ܝܘܼ ܡܸܠܹ̈ܝܗ̇ ܒܡܸܠܬܼܵܟ ܀</l>
                <l n="103">:ܡܸܠܬܼܵܟ ܐܲܡܫܲܥܬܿ ܒܪܵܫܝܼܬܼ ܕܲܒܼܪ̣ܵܝܬܿ ܠܵܗ̇ ܘܲܠܟܼܠܵܐ</l>
                <l n="104">ܘܢܵܕܲܬ̤ ܩܵܡܲܬ̤ ܠܩܵܠ ܦܘܼܩܕܵܢܵܟ ܘܲܩܢܵܬ̤ ܚܲܝܹ̈ܐ ܀</l>
                <l n="105">:ܚܲܝܹ̈ܐ ܡܲܕܸܿܟܼܬܿ ܥܲܡ ܬܘܼܩܵܢܵܗ̇ ܟܲܕܼ ܬܲܩܸܢܬܵܗ̇</l>
                <l n="106">ܘܟܲܣܝܼܬܿ ܐܸܢܘܿܢ ܒܢܲܚܬܵܐ ܕܦܲܓܼܪܵܐ ܡܸܬܼܚܲܙܝܵܢܵܐ ܀</l>
                <l n="107">:ܗܲܝܟܲܠ ܦܲܓܼܪܵܐ ܒܢ̣ܵܐ ܨܸܒܼܝܵܢܵܟ ܝܵܬܼܵܗ̇</l>
                <l n="108">ܘܥܸܠܲܬ̤ ܩܵܡܲܬ̤ ܒܲܕܼܡܘܼܬܼ ܡܲܠܟܵܐ ܒܓܼܵܘ ܦܵܠܵܛܝܼܢ ܀</l>
                <l n="109">:ܐܲܝܟ ܟܸܢܵܪܵܐ ܪܲܟܿܒܲܬ̤ ܪܸ̈ܓܼܫܹܐ ܡܸܬܼܚܲܙܝܵܢܹ̈ܐ</l>
                <l n="110">ܘܢܸܩܫܲܬ̤ ܨܸܒܼܥܵܐ ܕܲܡܗܝܼܪܘܼܬܼܵܗ̇ ܒܡܸܠܬܼܵܐ ܘܫܸܡܥܵܐ ܀</l>
                <l n="111">:ܐܲܝܟ ܐܲܒܿܘܼܒܼܵܐ ܡܚܲܒܸܿܠ ܪܘܼܚܵܐ ܗܘ̤ܵܐ ܠܵܗ̇ ܦܘܼܡ̇ܐ</l>
                <l n="112">:ܘܙܸܡܪܲܬ̤ ܒܹܗ ܗܝ̤ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ</l>
                <l n="113">:ܒܩܲܢܝܵܐ ܚܠܝܼܠܵܐ ܙܵܡ̇ܪܵܐ ܟܠܫܵܥ ܩܵܠܹ̈ܐ ܪ̈ܓܼܝܼܓܹܐ</l>
                <l n="114">ܘܲܡܚܲܕܲܝܵܐ ܠܹܗ ܠܲܟܼܪܸܐ ܚܲܝܹ̈ܐ ܒܚܲܝܘܼܬܼ ܚܲܚܹ̈ܝܗ̇ ܀</l>
                <l n="115">:ܒܪܘܼܚ ܚܲܝܘܼܬܼܵܗ̇ ܡܗܲܠܸܠ ܡܝܼܬܼܵܐ ܩܵܠܹ̈ܐ ܚܠܲܝ̈ܵܐ</l>
                <l n="116">ܘܐܲܝܟ ܕܲܒܼܕܼܝܼܠܹܗ ܚܬܼܝܼܪ ܒܲܐ̄ܚܪܹܢܵܐ ܕܲܡܬܲܪܓܸܿܡ ܒܹܗ ܀</l>
                <l n="117">:ܗܘ̤ ܐܲܝܟ ܩܲܢܝܵܐ ܓܠܝܼܙ ܡ̣ܢ ܩܵܠܵܐ ܘܡ̣ܢ ܚܲܝܘܼܬܼܵܐ</l>
                <l n="118">ܘܡ̇ܐ ܕܙܸܡܪܲܬ̤ ܒܹܗ ܢܲܦܫܵܐ ܚܲܝܬܼܵܐ ܩܢ̣ܵܐ ܚܲܝܘܼܬܼܵܐ ܀</l>
                <l n="119">:ܢܦܫܵܐ ܗ̄ܝܼ ܚܲܝܵܘ̈ܗܝ ܘܗ̤ܝ ܢܵܛ̇ܪܵܐ ܠܹܗ ܒܚܲܝܹ̈ܐ ܕܙܲܒܼܪܵܐ</l>
                <l n="120">ܘܡ̇ܐ ܕܐܲܪܦܝܵܬܹܗ ܢܦ݂ܲܟ ܠܲܟܼܝܵܢܹܗ ܘܲܗܘ̤ܵܐ ܡܸܕܼܪܵܐ ܀</l>
                <l n="121">:ܠܵܐ ܩܢܸܐ ܡܸܕܸܿܡ ܒܐܲܝܠܹܝܢ ܕܲܩܢܹܐ ܕܠܵܘ ܕܝܼܠܗ̇ ܗ̄ܘ̣</l>
                <l n="122">ܘܠܵܐ ܡܸܢܼܩܲܝܲܡ ܒܸܠܥܵܕܼ ܚܲܝܠܵܐ ܕܣܵܥܘܿܪܘܼܬܼܵܥܗ̇ ܀</l>
                <l n="123">:ܒܲܕܼܡܘܼܬܼ ܡ̇ܪܬܵܐ ܝܵܬܲܒܵܐ ܒܓܼܵܘܘܹܗ ܘܠܵܐ ܚܵܙܹ̇ܐ ܠܵܗ̇</l>
                <l n="124">ܘܗܘ̤ ܐܲܝܟ ܥܲܒܼܪܵܐ ܡܫܲܡܸܫ ܘܫܵܠܹ̇ܐ ܩܕܼܵܡ ܚܹܐܪܘܼܬܼܵܗ̇ ܀</l>
                <l n="125">:ܫܲܦܝܼܪ ܡ̇ܕܹܝܢ ܒܢ̣ܵܝܗܝ ܒܵܪܘܿܝܵܐ ܐܲܝܟ ܕܲܠܒܲܝܬܵܐ</l>
                <l n="126">ܘܟܸܢ ܥܸܠܲܬ̤ ܗ̤ܝ ܕܲܬܿܕܲܝܲܪ ܒܹܗ ܐܲܝܟ ܒܲܪ̄ܬܼ ܡܲܠܟܵܐ ܀</l>
                <l n="127">:ܦܲܓܼܪܵܐ ܠܘܼܩܵܕܼܵܡ ܡܪܲܟܸܿܒܼ ܪܸܡܙܵܐ ܒܬܼܘܼܩܵܢ ܐ̄ܢܵܫܵܐ</l>
                <l n="128">ܘܒܼܵܬܲܪ ܙܲܒܼܢܵܐ ܨܵܐܲܪ ܢܲܦܫܵܐ ܘܡܲܫܪܸܐ ܒܓܼܵܘܹܗ ܀</l>
                <l n="129">:ܒܹܝܬܼ ܡܲܠܟܿܘܼܬܼܵܐ ܡܪܲܫܸܡ ܒܵܢܹ̇ܐ ܒܐܲܦܲܝ̈ ܒܸܣܪܵܐ</l>
                <l n="130">ܘܡ̇ܐ ܕܐܸܫܬܲܟܼܠܲܠ ܩܪ̣ܵܐ ܥܵܡܘܿܪܹܗ ܕܲܢܟܲܝܲܪ ܒܹܗ ܀</l>
                <l n="131">:ܒܥܲܪ̈ܩܲܝ ܦܲܓܼܪܵܐ ܒܵܢܹ̇ܐ ܒܲܝܬܵܐ ܦܲܓܼܪܵܢܵܝܵܐ</l>
                <l n="132">ܘܒܹܝܬܼ ܫܸܪ̈ܝܵܢܘܵܗܝ ܡܲܪܡܸܐ ܡܠܵܛܵܐ ܕܡ̇ܐ ܪܲܛܝܼܒܼܵܐ ܀</l>
                <l n="133">:ܐܲܝܟ ܫܲܬܼܐܸܣܬܼܵܐ ܣܵܐܹ̇ܡ ܙܲܪܥܵܐ ܒܡܲܪܒܲܥ ܓܘܼܫܡܵܐ</l>
                <l n="134">ܘܲܡܕܲܪܸܓܼ ܠܹܗ ܐܲܝܟ ܒܸܢܝܵܢܵܐ ܠܘܵܬܼ ܫܘܼܟܼܠܵܠܵܐ ܀</l>
                <l n="135">:ܡܠܘܿܠܵܐ ܗܵܘܹ̇ܐ ܙܲܪܥܵܐ ܠܦܲܓܼܪܵܐ ܘܐܲܟܸܿܢ ܗܵܘܹ̇ܐ</l>
                <l n="136">ܘܡܸܢܹܗ ܕܦܲܓܼܪܵܐ ܝܵܥܹ̇ܐ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܀ </l>

                <pb ed="http://syriaca.org/bibl/1765" n="242"/>
                <l n="137">:ܠܢܲܦܫܵܐ ܠܲܝܬܿ ܠܵܗ̇ ܙܲܪܥܵܐ ܕܬܼܵܘܥܸܐ ܐ̄ܚܪܹܬܼܵܐ</l>
                <l n="138">ܘܠܵܘ ܒܲܡܠܘܿܐܵܗ̇ ܝܵܥܹ̇ܐ ܟܝܵܢܵܗ̇ ܒܓܼܵܘ ܗܲܕܵܗܹ̈ܐ ܀</l>
                <l n="139">:ܡ̣ܢ ܠܵܐ ܡܸܕܸܿܡ ܨܵܐܲܪ ܝܵܬܼܵܗ̇ ܪܸܡܙܵܐ ܟܲܣܝܵܐ</l>
                <l n="140">ܘܒܵܘ̇ ܐܸܣܟܹܿܡܵܐ ܕܨܵܪ ܗܵܝ̇ ܕܐܵܕܼܵܡ ܒܪܘܼܚ ܨܼܒܼܝܵܢܹܗ ܀</l>
                <l n="141">:ܡ̣ܢ ܠܵܐ ܡܸܕܸܿܡ ܐܵܬܹ̇ܐ ܟܝܵܢܵܗ̇ ܠܘܵܬܼ ܬܘܼܩܵܢܵܐ</l>
                <l n="142">ܟܡܵܐ ܐܸܢ ܐܝܼܬܹܝܗ̇ ܐ̄ܚܝܵܢܬܵܐ ܕܥܝܼܪܹ̈ܐ ܘܪ̈ܘܼܚܵܢܵܝܹܐ ܀</l>
                <l n="143">:ܪܘܼܚܵܐ ܗܝܼ ܐܵܦ ܗܝ̤ ܐܲܝܟ ܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ</l>
                <l n="144">ܘܲܫܘܸܐ ܟܝܵܢܵܗ̇ ܐܵܦ ܬܘܼܩܵܢܵܗ̇ ܠܗܵܘ̇ ܕܲܗܘ̤ܵܘ ܒܹܗ ܀</l>
                <l n="145">:ܡ̣ܢ ܠܵܐ ܡܸܕܸܿܡ ܗܘ̤ܵܘ ܪ̈ܘܼܚܵܢܹܐ ܒܪܵܫܝܼܬܼ ܕܵܗܘ̤ܵܘ</l>
                <l n="146">ܘܡ̣ܢ ܠܵܐ ܡܸܕܸܿܡ ܪܵܕܹܐ ܗܘܵܝܵܗ̇ ܒܟܼܠܗܘܿܢ ܕܵܪܹ̈ܐ ܀</l>
                <l n="147">:ܒܵܬܲܪ ܦܲܓܼܪܵܐ ܗܘ̤ܵܐ ܬܘܼܩܵܢܵܗ̇ ܒܬܼܘܼܩܵܢ ܐܵܕܼܵܡ</l>
                <l n="148">ܘܗܘ̤ ܗܵܘ̇ ܛܲܟܼܣܵܐ ܪܵܕܹܐ ܟܠܝܘܿܡ ܒܵܗ̇ ܘܲܒܼܦܲܓܼܪܵܐ ܀</l>
                <l n="149">:ܨܠܸܡ ܗܲܕܿܡܹ̈ܐ ܨܵܐܲܪ ܠܘܼܩܕܼܵܡ ܪܲܒܿ ܨܲܝܵܪܹ̈ܐ</l>
                <l n="150">ܘܟܸܢ ܢܵܦܲܚ̇ ܒܹܗ ܪܘܼܚ ܚܲܝܘܼܬܼܵܐ ܘܗܵܘܹ̇ܐ ܠܲܢܦܸܫ ܀</l>
                <l n="151">:ܢܲܚܬܵܐ ܕܒܸܣܪܵܐ ܙܵܩܲܪ ܒܐܝܼܕܼܵܐ ܪܘܼܚܵܢܵܝܬܼܵܐ</l>
                <l n="152">ܘܟܸܢ ܦܵܪܹܣ ܠܹܗ ܐܲܝܟ ܐܲܪ̈ܓܿܘܵܢܹܐ ܠܥܸܠ ܡ̣ܢ ܢܲܦܫܵܐ ܀</l>
                <l n="153">:ܒܓܼܵܘ ܚܸܫܘܿܟܼܵܐ ܡܪܲܟܼܵܒܼ ܦܲܓܼܪܵܐ ܘܒܼܵܪܹ̈ܐ ܢܲܦܫܵܐ</l>
                <l n="154">ܐܲܟܼܡܵܐ ܕܲܒܼܪ̣ܵܐ ܒܪܵܫܝܼܬܼ ܘܣܵܡ̣ܵܗ̇ ܒܚܸܫܟܵܐ ܀</l>
                <l n="155">:ܐܲܝܟ ܕܲܒܼܐ̄ܪܵܙܵܐ ܡܚܵܘܸܐ ܠܐ̄ܢܵܫܵܐ ܒܬܼܘܼܩܵܢ ܐ̄ܢܵܫܵܐ</l>
                <l n="156">ܥܲܠ ܗܵܘ̇ ܛܲܟܼܣܵܐ ܕܒܼܵܪܘܿܝܘܼܬܹܗ ܕܡ̣ܢ ܠܵܐ ܡܸܕܸܿܡ ܀</l>
                <l n="157">:ܪܲܒܿܘܼܬܼ ܚܲܝܠܹܗ ܡܲܟܼܪܸܙ ܟܠܫܵܥ ܒܲܓܼܒܼܝܼܠܘܼܬܲܢ</l>
                <l n="158">ܒܝܲܕܼ ܬܘܸܩܵܢܵܐ ܕܦܲܓܼܪܵܐ ܘܢܲܦܫܵܐ ܕܗܵܘܹ̇ܐ ܟܠܝܘܿܡ ܀</l>
                <l n="159">:ܒܪܘܼܟܵܒܼ ܦܲܓܼܪܵܐ ܡܚܵܘܸܐ ܒܪܝܼܬܼܵܐ ܕܡܸܬܼܪ̈ܲܓܼܫܵܢܹܐ</l>
                <l n="160">ܘܒܲܗܘܵܝ ܢܲܦܫܵܐ ܗܘܵܝܵܐ ܕܟܸܢܫܹ̈ܐ ܡܸܬܼܝܲܕܼܥܵܢܹ̈ܐ ܀</l>
                <l n="161">:ܟܠܵܗ̇ ܒܪܝܼܬܼܵܐ ܡܚܲܕܸܿܬܼ ܟܠܫܵܥ ܒܝܲܕܼ ܬܘܼܩܵܢܲܢ</l>
                <l n="162">ܘܲܡܚܲܕܹܿܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܿܡ ܡ̇ܘܠܵܕܲܢ ܀</l>
                <l n="163">:ܒܲܢ ܡܸܬܼܒܲܩܹܝܢ ܟܝܢܹ̈ܐ ܚܲܪ̈ܫܹܐ ܐܵܦ ܡܲܠܵܠܹ̈ܐ</l>
                <l n="164">ܒܚܹܝܠ ܥܵܒܼܘܿܕܼܵܐ ܕܲܡܚܲܕܸܿܬܼ ܒܲܢ ܠܲܟܼܝܵܢܲܝ̈ܗܘܿܢ ܀</l>
                <l n="165">:ܬܲܗܪܵܐ ܪܲܒܵܐ ܚܵܙܹ̇ܝܢ ܟܠܫܵܥ ܒܲܓܼܒܼܝܼܠܘܼܬܲܢ</l>
                <l n="166">ܕܝܵܥܹ̇ܝܢ ܐ̄ܢܵܫܵܐ ܒܲܕܼܡܘܼܬܼ ܐ̄ܢܵܫܵܐ ܡ̣ܢ ܓܵܘ ܙܲܪ̈ܥܹܐ ܀</l>
                <l n="167">:ܚܵܙܹ̇ܝܢ ܙܲܪܥܵܐ ܕܡܲܪܡܹܝܢ ܐ̄ܢܵܫܵܐ ܒܐܲܪܥܵܐ ܕܐ̄ܢܵܫܵܐ</l>
                <l n="168">ܘܟܲܕܼ ܫܝܼܛ ܘܲܒܼܣܸܐ ܗܵܦܹ̇ܟ ܗܵܘܹ̇ܐ ܡ̇ܐܢܵܐ ܫܒܼܝܼܚܵܐ ܀</l>
                <l n="169">:ܚܵܙܹ̇ܝܢ ܦܲܓܼܪܵܐ ܟܲܕܼ ܡܸܬܼܪܲܟܲܒܼ ܐܲܝܟ ܗܵܘ̇ ܩܲܕܼܡ̇ܐ</l>
                <l n="170">ܘܬܼܘܼܒܼ ܐܵܦ ܢܲܦܫܵܐ ܕܥܵܡ̇ܪܵܐ ܒܓܼܵܘܹܗ ܐܲܝܟ ܗܵܝ̇ ܕܐܵܕܼܵܡ ܀</l>
                <l n="171">:ܘܗܵܝܲܢ ܣܵܗܹ̇ܕܼ ܥܲܠ ܗܵܘ̇ ܩܵܠܵܐ ܕܝܵܘܡ̇ܐ ܕܸܫܬܵܐ</l>
                <l n="172">ܟܲܕܼ ܡܸܬܼܡܲܠܲܠ ܒܟܼܠܗܘܿܢ ܝܵܘܡܹ̈ܐ ܕܢܸܥܒܸܿܕܼ ܐ̄ܢܵܫܵܐ ܀</l>
                <l n="173">:ܗܘ̤ܝܘܼ ܟܲܕܼ ܗܘ̤ ܗܵܘ̇ ܦܘܼܩܕܵܢܵܐ ܕܲܓܼܒ݂ܲܠ ܠܐܵܕܼܵܡ</l>
                <l n="174">ܕܓܼܵܒܹ̇ܠ ܦܲܓܼܪܵܐ ܘܐܵܦܲ݁ܚ ܒܐܲܦܲܘ̈ܗܝ ܪܘܼܚ ܚܲܝܘܼܬܼܵܐ ܀</l>
                <l n="175">ܪܘܼܚܵܐ ܚܲܝܬܼܵܐ ܒܵܪܹܐ ܒܦܲܓܼܪܵܐ ܡ̇ܐ ܕܡܸܬܼܪܲܟܲܒܼ: </l>

                <pb ed="http://syriaca.org/bibl/1765" n="243"/>
                <l n="176">ܘܪܵܚ̇ܫܝܼܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܼܘܼܬܹܗ ܀</l>
                <l n="177">:ܝܲܪ̈ܚܹܐ ܬܸܫܥܵܐ ܒܒܲܝܬܵܐ ܥܵܡܲ̇ܪ ܕܲܠܡܸܐ ܚܸܫܟܵܐ</l>
                <l n="178">ܘܒܼܵܬܲܪ ܙܲܒܼܪܵܐ ܢܵܦܹ̇ܩ ܘܚܵܙܹ̇ܐ ܒܪܝܼܬܼܵܐ ܦܐܝܼܬܼܵܐ ܀</l>
                <l n="179">:ܡ̣ܢ ܚܸܫܘܿܟܼܵܐ ܢܵܦܹ̇ܿܩ ܐ̄ܢܵܫܵܐ ܡ̣ܢ ܓܵܘ ܐ̄ܢܵܫܵܐ</l>
                <l n="180">ܘܚܵܘܹ̇ܐ ܢܘܼܗܪܵܐ ܘܡܲܫܡܲܥ ܩܵܠܵܐ ܘܡܲܒܲܥ ܡܸܠܹ̈ܐ ܀</l>
                <l n="181">:ܒܚܲܠܕܹܿܗ ܬܵܗ̇ܪܝܼܢ ܟܸܢܫܲܝ̈ ܪܵܘܡ̇ܐ ܕܲܟܼܡܵܐ ܝܲܩܝܼܪ</l>
                <l n="182">ܐܲܟܼܟܵܐ ܕܲܬܼܗܲܪܘ ܒܝܵܘܡ̇ܐ ܩܲܕܼܡ̇ܐ ܕܲܗܘ̤ܵܐ ܢܘܼܗܪܵܐ ܀</l>
                <l n="183">:ܐܲܝܟ ܢܲܗܝܼܪܵܐ ܐܲܦܨܲܚ ܠܐܲܪܥܵܐ ܕܟܼܡܝܼܪܵܐ ܗ̄ܘ̣ܵܬܼ</l>
                <l n="184">ܕܪܵܕܿܦ ܐܵܦ ܗܘ̤ ܚܸܫܟܵܐ ܕܚܲܫܹ̈ܐ ܡ̣ܢ ܓܵܠܹܕܼܬܹܿܗ ܀</l>
                <l n="185">:ܒܦܲܓܼܪܵܐ ܘܢܲܦܫܵܐ ܢܵܦܹ̇ܩ ܐ̄ܢܵܫܵܐ ܡ̣ܢ ܓܵܘ ܟܲܪܣܵܐ</l>
                <l n="186">ܦܲܓܼܪܵܐ ܓܲܠܝܵܐ ܘܢܲܦܫܵܐ ܟܣܝܼܬܼܵܐ ܡ̇ܐܢܵܐ ܥܦܝܼܦܵܐ ܀</l>
                <l n="187">:ܐܘܼܡ̇ܢܵܐܝܼܬܼ ܨܝܼܪ ܪܘܼܟܵܒܹܗ ܒܬܲܪܬܹܿܝܢ ܕܸܡ̈ܘܵܢ</l>
                <l n="188">ܦܲܓܼܪܵܐ ܥܲܦܪܵܐ ܘܢܲܦܫܵܐ ܪܘܼܚܵܐ ܬܪܹܝܢ ܚܲܕܼ ܐ̄ܢܵܫܵܐ ܀</l>
                <l n="189">ܚܲܕܼ ܒܲܪܢܵܫܵܐ ܡܟܲܢܹܝܢ ܐ̄ܢܵܫܵܐ ܠܦܲܓܼܪܵܐ ܘܢܲܦܫܵܐ ܀</l>
                <l n="190">ܡܸܛܠ ܚܘܼܒܵܐ ܕܗܵܘ̇ ܒܵܪܘܿܝܵܐ ܕܙܵܘܸܓܼ ܐܵܢܘܿܢ ܀</l>
                <l n="191">:ܚܲܕܼ ܗ̄ܘ̣ ܦܲܓܼܪܵܐ ܘܲܚܕܵܐ ܢܲܦܫܵܐ ܕܚܲܕܼ ܒܲܪܢܵܫܵܐ</l>
                <l n="192">ܘܚܲܕܼ ܗ̄ܘ̣ ܪܸܡܙܵܐ ܕܨܵܐܲܪ ܟܠܝܘܿܡ ܐ̄ܢܵܫܵܐ ܒܐ̄ܢܵܫܵܐ ܀</l>
                <l n="193">:ܡܸܢܹܗ ܕܦܲܓܼܪܵܐ ܨܵܐܲܪ ܪܸܡܙܵܐ ܦܲܓܼܪܵܐ ܐ̄ܚܪܹܢܵܐ</l>
                <l n="194">ܘܐܲܝܟ ܗܵܝ̇ ܢܲܦܫܵܐ ܕܚܲܕܼ ܒܲܪܢܵܫܵܐ ܟܠ ܢܲܦ̈ܫܵܬܼܵܐ ܀</l>
                <l n="195">:ܣܲܓܿܝܼ ܕܵܡܹ̇ܐ ܦܲܓܼܪܵܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ</l>
                <l n="196">ܐܲܟܼܡܵܐ ܕܕܼܵܡܹ̇ܐ ܗܘܵܝܵܐ ܕܟܼܠܝܘܿܡ ܠܝܵܘܡܵܐ ܩܲܕܼܡ̇ܐ ܀</l>
                <l n="197">:ܠܵܘ ܚܲܕܼܬܼܵܐܝܼܬܼ ܒܵܪܹܐ ܐ̄ܢܵܫܵܐ ܡܲܬܼܩܸܢ ܟܠܵܐ</l>
                <l n="198">ܕܗܵܐ ܡ̣ܢ ܐ̄ܢܵܫܵܐ ܕܲܒܼܪ̣ܵܐ ܒܪܵܫܝܼܬܼ ܪܵܕܹܝܢ ܐ̄ܢܵܫܵܐ ܀</l>
                <l n="199">:ܡ̣ܢ ܚܲܕܼ ܦܲܓܪܵܐ ܗܘ̤ܵܘ ܟܠ ܦܲܓܼܪ̈ܝܼܢ ܕܲܗܘ̤ܵܘ ܘܗܵܘܹ̇ܝܢ</l>
                <l n="200">ܐܵܦ ܢܲܦܫܵܬܼܵܐ ܚܲܕܼܘ ܟܝܵܢܗܹܝܢ ܐܲܝܟ ܗܵܝ̇ ܕܲܗܘ̤ܵܬܼ ܀</l>
                <l n="201">:ܚܲܕܼܘܼ ܪܡܙܵܐ ܕܲܒܼܪ̣ܵܐ ܒܪܵܫܝܼܬܼ ܦܲܓܼܪܵܐ ܘܢܲܦܫܵܐ</l>
                <l n="202">ܘܚܲܝܠܹܗ ܪܵܗܹ̇ܛ ܥܲܡ ܬܘܼܩܵܢܵܘ̈ܗܝ ܥܕܲܡ̇ܐ ܠܚܲܪܬܼܵܐ ܀</l>
                <l n="203">:ܫܘܸܐ ܗ̄ܘ̣ ܬܘܼܩܵܢܹܗ ܕܲܒܼܟܼܠ ܝܵܘܡܝܼ̈ܢ ܐܲܝܟ ܕܲܒܼܩܲܕܼܡ̇ܐ</l>
                <l n="204">ܘܣܵܗܹ̇ܕܼ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ ܀</l>
                <l n="205">:ܐܲܝܟ ܟܲܪܘܿܙܵܐ ܩܵܥ̇ܝܵܐ ܢܲܦܫܵܐ ܒܓܼܵܘ ܗܲܕܼܡܹ̈</l>
                <l n="206">ܕܲܚܙܵܘ ܐ̄ܢܵܫܵܐ ܕܲܟܼܡܵܐ ܕܵܡܹ̇ܝܢ ܐ̄̇ܢܵܫܵܐ ܠܐ̄ܢܵܫܵܐ ܀</l>
                <l n="207">:ܚܒܼܝܼܫܵܐ ܒܦܲܓܼܪܵܐ ܘܠܵܐ ܡܸܬܼܚܲܙܝܵܐ ܓܘܼܫܡܵܢܵܐܝܼܬܼ</l>
                <l n="208">ܘܢܲܗܝܼܪ ܩܵܠܵܗ̇ ܛܵܒܼ ܡ̣ܢ ܫܸܡܫܵܐ ܠܥܲܝܢܲܝ̈ ܦܲܓܼܪܵܐ ܀</l>
                <l n="209">:ܠܓܼܵܘ ܡ̣ܢ ܦܲܓܼܪܵܐ ܟܲܣܝܵܐ ܚܙܵܬܼܵܐ ܕܝܲܩܝܼܪܘܼܬܼܵܗ̇</l>
                <l n="210">ܘܲܡܢܲܟܿܦܵܐ ܠܹܗ ܕܠܵܐ ܢܸܙܕܲܠܲܠܐ ܠܥܹܝܢ ܚܲܙܵܝܹ̈ܐ ܀</l>
                <l n="211">:ܫܲܪܝܵܐ ܒܓܼܵܘܹܗ ܘܟܲܣܝܵܐ ܡܸܢܹܗ ܒܥܵܬܼܵܐ ܕܲܥܠܹܝܗ̇</l>
                <l n="212">ܘܲܟܼܕܼ ܚܲܙܝܵܐ ܠܹܗ ܠܵܐ ܚܲܙܝܵܐ ܠܹܗ ܕܐܲܝܟܲܢ ܘܲܟܼܡܵܐ ܗ̄ܝܼ ܀</l>
                <l n="213">ܟܝܵܢܵܗ̇ ܒܓܼܵܘܵܗ̇ ܘܣܵܥܘܿܪܘܼܬܼܵܗ̇ ܠܒܲܪ ܒܲܥܒܼܵܕܹ̈ܐ: </l>

                <pb ed="http://syriaca.org/bibl/1765" n="244"/>
                <l n="214">ܘܟܲܕܼ ܛܵܒܼ ܒܵܗ̇ ܗ̄ܝܼ ܦܪܝܼܫ ܗ̄ܘ̣ ܡܸܢܵܗ̇ ܘܗ̤ܝ ܬܘܼܒܼ ܡܸܢܹܗ ܀</l>
                <l n="215">:ܠܵܐ ܗ̄ܘ̣ܵܐ ܒܟܼܠܹܗ ܡܙܝܼܓܼ ܬܘܼܩܵܢܵܐ ܕܩܲܛܝܼܢܘܼܬܼܵܗ̇</l>
                <l n="216">ܕܗܘ̤ ܚܲܕܼ ܐܝܼܬܼܵܘܗܝ ܘܗ̤ܝ ܚܲܕܼ ܐܝܼܬܹܝܗ̇ ܕܠܵܐ ܡܘܼܙܵܓܼܵܐ ܀</l>
                <l n="217">:ܨܹܝܕܼ ܗܲܕܸܵܡܹ̈ܐ ܟܣܲܝܵܐ ܟܲܣܝܵܐ ܒܲܚܕܼܵܐ ܕܘܼܟܵܐ</l>
                <l n="218">ܘܚܹܝܠ ܚܲܝܘܼܬܼܵܗ̇ ܦܪܝܼܣ ܥܲܠ ܪܸ̈ܓܼܫܹܐ ܕܠܵܓܼܵܘ ܘܕܲܠܒܲܪ ܀</l>
                <l n="219">:ܒܠܸܒܵܐ ܝܵ̇ܬܼܒܵܐ ܐܲܝܟ ܕܲܒܼܢܵܘܣܵܐ ܒܡܸܨܥܲܬܼ ܒܲܝܬܵܐ</l>
                <l n="220">ܕܢܸܢܗܘܘܿܢ ܨܵܝ̇ܬܿܝܼܢ ܥܸܢܝܵܢ ܚܘܼܒܵܗ̇ ܟܠܗܘܿܢ ܪܸ̈ܓܼܫܹܐ ܀</l>
                <l n="221">:ܒܡܸܨܥܲܬܼ ܒܲܝܬܵܐ ܝܵ̇ܬܼܒܵܐ ܒܒܲܝܬܵܗ̇ ܡ̇ܪܲܬܼ ܒܲܝܬܵܐ</l>
                <l n="222">ܘܲܟܼܪܝܼܟܼܝܼܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܐܲܝܟ ܝܲܠܘܼܕܹ̈ܐ ܀</l>
                <l n="223">:ܚܲܠܒܼܵܐ ܕܙܵܘܥܹ̈ܝܗ̇ ܝܵ̇ܢܹܩ ܦܲܓܼܪܵܐ ܫܒܲܪ ܪܸܥܝܵܢܵܐ</l>
                <l n="224">ܘܐܲܝܟ ܕܥܲܠ ܒܘܼܪ̈ܟܹܿܐ ܡܸܬܼܪܲܒܸܿܐ ܒܵܗ̇ ܕܠܵܐ ܩܘܼܛܵܥܵܐ ܀</l>
                <l n="225">:ܐܲܝܟ ܡܲܝܢܲܩܬܵܐ ܛܥܝܼܢܵܐ ܥܲܝܛܹ̈ܐ ܕܫܲܒܼܪܘܼܬܼ ܠܸܒܵܐ</l>
                <l n="226">ܘܲܠܦܘܼܬܼ ܚܲܝܠܹܗ ܝܵܗ̇ܒܵܐ ܐܘܼܟܼܠܵܐ ܕܢܸܬܿܬܲܪܣܸܐ ܒܹܗ ܀</l>
                <l n="227">:ܥܲܡ ܡܘܼܫܚܵܬܹ̈ܗ ܪܵܒܼܝܵܐ ܐܵܦ ܗܝ̤ ܟܲܕܼ ܠܵܐ ܪܵܒܼܝܵܐ</l>
                <l n="228">ܘܐܲܝܟ ܝܲܠܘܼܕܼܵܐ ܡܠܲܓܼܠܸܓܼ ܚܘܼܒܵܗ̇ ܫܲܒܼܪܘܼܬܹܗ ܀</l>
                <l n="229">:ܓܡܝܼܪ ܬܘܼܩܵܢܵܗ̇ ܡ̣ܢ ܫܘܼܪܵܝܵܐ ܟܲܕܼ ܡܸܬܼܪܲܒܿܝܵܐ</l>
                <l n="230">ܘܠܵܐ ܡܸܬܼܚܲܫܚܵܐ ܒܲܓܼܡܝܼܪܘܼܬܼܵܗ̇ ܒܸܠܥܵܕܼ ܦܲܓܼܪܵܐ ܀</l>
                <l n="231">:ܒܵܗ̇ ܗ̄ܝܼ ܡܸܠܬܼܵܐ ܕܲܡܠܝܼܠܘܼܬܼܵܗ̇ ܡ̣ܢ ܝܘܿܡ ܕܲܗܘ̤ܵܬܼ</l>
                <l n="232">ܘܲܚܓܼܝܼܪ ܪܲܗܛܵܐ ܕܩܲܠܝܼܠܘܼܬܼܵܗ̇ ܠܦܘܼܬܼ ܗܲܕܿܡܹ̈ܐ ܀</l>
                <l n="233">:ܝܵ̇ܕܼܥܵܐ ܠܡܸܙܡܲܪ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ</l>
                <l n="234">ܘܲܟܼܡܵܐ ܕܲܡܚܝܼܠ ܐܲܒܿܘܼܒܼ ܒܸܣܪܵܐ ܡܚܝܼܠܵܐ ܐܵܦ ܗܝ̤ ܀</l>
                <l n="235">:ܠܒܼܝܼܟܼܵܐ ܗ̄ܝܼ ܛܲܟܼܣܵܐ ܠܡܸܩܲܫ ܫܲܦܝܼܪ ܒܟܸܢܵܪ ܝܵܬܼܵܗ̇</l>
                <l n="236">ܘܕܼܵܚ̇ܠܵܐ ܕܬܸܡܬܿܘܿܚ ܡܸܢܲܝ̈ ܦܲܓܼܪܵܐ ܕܠܵܐ ܢܸܬܼܦܲܣ̈ܩܵܢ ܀</l>
                <l n="237">:ܩܲܢܝܵܐ ܗ̄ܝܼ ܚܲܝܠܵܐ ܕܦܵܪܘܿܫܘܼܬܼܵܐ ܠܡܸܬܲܟܵܠܘܼ</l>
                <l n="238">ܘܠܵܐ ܥܵܢܹ̇ܝܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܠܡܸܩܲܫ ܫܲܦܝܼܪ ܀</l>
                <l n="239">:ܚܲܟܿܝܼܡܵܐܝܼܬܼ ܢܵܛ̇ܪܵܐ ܓܲܙܹ̈ܝܗ̇ ܠܒܲܪ ܡ̣ܢ ܫܸܬܼܩܵܐ</l>
                <l n="240">ܥܲܕܼ ܡܸܬܪܲܒܸܿܐ ܦܲܓܼܪܵܐ ܫܲܒܼܪܵܐ ܘܝܵܪܹܬܼ ܢܸܟܼܣܵܘ̈ܗܝ ܀</l>
                <l n="241">:ܐܲܝܟ ܐܲܒܼܵܗܹ̈ܐ ܣܵܥ̇ܪܵܐ ܐܵܦ ܗܝ̤ ܨܹܝܕܼ ܗܲܕܿܡܹ̈ܐ</l>
                <l n="242">ܕܲܟܼܡܵܐ ܕܲܛܠܹܝܢ ܝܵܪ̈ܘܿܬܲܝܗܘܿܢ ܠܵܐ ܡܸܫܬܿܠܛܝܼܢ ܀</l>
                <l n="243">:ܒܐܲܠܵܗ ܟܠܵܐ ܡܕܲܡܝܵܐ ܒܟܸܣܦܵܐ ܕܣܵܥܘܼܪܘܼܬܼܵܗ̇</l>
                <l n="244">ܕܡ̣ܢ ܡ̇ܟܵܬܼ̈ܐ ܪ̈ܡ̇ܬܼܵܐ ܡܕܸܿܪܸܓܼ ܐ̄ܢܵܫܵܐ ܀</l>
                <l n="245">ܥܲܡ ܬܲܪܒܿܝܼܢܬܹܗ ܣܵܠ̇ܩܵܐ ܠܕܲܪܓܼܵܐ ܕܲܥܠܲܝܡܘܼܬܼܵܐ: </l>

                <pb ed="http://syriaca.org/bibl/1765" n="245"/>
                <l n="246">ܘܥܲܡ ܣܲܝܒܿܘܼܬܹܗ ܢܵܚ̇ܬܵܐ ܠܕܲܪܓܼܵܐ ܕܲܡܚܝܼܠܘܼܬܼܵܐ ܀</l>
                <l n="247">:ܥܲܡ ܚܘܼܠܡܵܢܹܗ ܚܠܝܼܡ ܒܘܼܚܪܵܢܵܐ ܕܦܵܪܘܿܫܘܼܬܼܵܗ̇</l>
                <l n="248">ܘܥܲܡ ܟܘܼܪܗܢܹܗ ܟܪܝܼܗ ܒܘܼܝܵܢܵܗ̇ ܡ̣ܢ ܘܵܠܝܼܬܼܵܐ ܀</l>
                <l n="249">:ܒܝܘܿܡ ܛܵܒܼܵܬܹ̈ܗ ܡܢܵܚ ܪܸܥܝܵܢܵܗ̇ ܘܢܲܗܝܼܪ ܩܵܠܵܗ̇</l>
                <l n="250">ܘܲܒܼܝܘܿܡ ܐܸܒܼܠܹܗ ܟܡܝܼܪ ܚܘܼܫܵܒܼܵܗ̇ ܘܲܙܥܘܿܪ ܩܵܠܵܗ̇ ܀</l>
                <l n="251">:ܣܵܒܲܥܵܐ ܒܣܲܒܼܥܹܗ ܟܲܕܼ ܠܵܐ ܡܩܲܒܸܿܠ ܟܝܵܢܵܗ̇ ܐܘܼܟܼܠܵܐ</l>
                <l n="252">ܘܟܼܵܦ̇ܢܵܐ ܒܟܲܦܢܹܗ ܟܲܕܼ ܠܵܐ ܣܢܝܼܩܵܐ ܥܲܠ ܡܹܐܟܼܘܼܠܬܵܐ ܀</l>
                <l n="253">:ܥܝܼܪܵܐ ܒܥܲܡܠܹܗ ܟܲܕܼ ܡܸܬܼܗܲܦܲܟ ܒܐܲܪ̈ܥܵܢܝܵܬܼܵܐ</l>
                <l n="254">ܘܕܼܵܡ̇ܟܵܐ ܒܫܸܢܬܹܗ ܟܲܕܼ ܠܵܐ ܕܵܡܹ̇ܝܟ ܗܵܘܢܵܗ̇ ܥܝܼܪܵܐ ܀</l>
                <l n="255">:ܚܵܕܼ̇ܝܵܐ ܒܚܲܝܵܘ̈ܗܝ ܟܲܕܼ ܗܘ̤ ܡܝܼܬܼ ܗ̄ܘ̣ ܕܠܵܐ ܚܲܝܘܼܬܼܵܐ</l>
                <l n="256">ܘܲܡܥܵܩܵܐ ܬܘܼܒܼ ܒܝܘܿܡ ܥܘܼܢܕܵܢܹܗ ܟܲܕܼ ܗܝ̤ ܚܲܝܬܼܵܐ ܗ̄ܝܼ ܀</l>
                <l n="257">:ܡܲܝܒܼܵܐ ܚܘܼܒܹܿܗ ܟܲܕܼ ܛܵܒܼ ܦܲܟܿܝܼܗ ܡ̣ܢ ܒܘܼܝܵܢܵܐ</l>
                <l n="258">ܘܣܵܢ̇ܝܵܐ ܚܲܫܵܘ̈ܗܝ ܟܲܕܼ ܠܵܐ ܚ̇ܵܫܵܐ ܒܚܵܫܘܿܫܘܼܬܹܗ ܀</l>
                <l n="259">:ܒܚܘܼܒܵܐ ܗ̄ܘ̣ ܚܵܫܹ̇ܐ ܥܲܡ ܚܲܒܿܝܼܒܼܵܗ̇ ܠܵܘ ܒܲܟܼܝܵܢܵܐ</l>
                <l n="260">ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܟܠ ܚܲܫܝܼ̈ܢ ܦܲܓܼܪ̈ܵܢܵܝܹܐ ܀</l>
                <l n="261">:ܒܚܘܼܒܵܐ ܛܥܝܼܢܵܐ ܥܲܣܩܘܼܬܼ ܟܹܐܒܼܵܐ ܕܡ̇ܝܘܿܬܼܘܼܬܹܗ</l>
                <l n="262">ܘܐܲܝܟ ܡܲܟܼܐܲܒܼܬܵܐ ܡܢܵܘܲܠ ܩܠܵܗ̇ ܒܝܘܿܡ ܟܘܼܪܢܹܗ ܀</l>
                <l n="263">:ܒܚܘܼܒܵܐ ܟܕܼܝܼܢܵܐ ܠܓܼܵܘ ܡ̣ܢ ܪܸ̈ܓܼܫܵܘܗܝ ܐܲܝܟ ܕܲܒܼܢܝܼܪܵܐ</l>
                <l n="264">ܘܠܵܐ ܗܲܢܝܼ ܠܵܗ̇ ܦܘܼܠܚܵܢ ܥܲܡܠܵܐ ܕܲܪ̈ܓܼܝܼܓܼܵܬܹܗ ܀</l>
                <l n="265">:ܡܸܛܠ ܚܘܿܒܹܿܗ ܪܚܝܼܡ ܠܵܗ̇ ܚܘܼܒܵܐ ܐܲܪܥܵܢܵܝܵܐ</l>
                <l n="266">ܘܟܲܕܼ ܗܝ̤ ܪܘܼܚܵܐ ܗ̄ܝܼ ܗܲܢܝܼ̈ܐܵܢ ܠܵܗ̇ ܦܲܓܼܪ̈ܵܢܝܵܬܼܵܐ ܀</l>
                <l n="267">:ܡܸܛܠ ܚܘܼܒܹܿܗ ܢܵܚ̇ܬܵܐ ܥܲܡܹܗ ܠܘܵܬܼ ܫܝܼ̈ܛܵܬܼܵܐ</l>
                <l n="268">ܘܟܲܕܼ ܠܵܐ ܣܵܥ̇ܪܵܐ ܡܸܕܸܿܡ ܕܢܘܼܟܼܪܵܝ ܠܲܫܡܵܗ̇ ܀</l>
                <l n="269">:ܠܲܝܬܿ ܠܲܟܼܝܵܢܵܗ̇ ܪܸܓܲܬܼ ܒܸܣܪܵܐ ܕܫܵܘܬܵܦܘܼܬܼܵܐ</l>
                <l n="270">ܘܡܵܐ ܕܐܸܬܼܪܲܓܼܪܲܓܼ ܒܸܣܪܵܐ ܠܒܹܣܪܵܐ ܗܘ̤ܵܬܼ ܠܵܗ̇ ܡܸܢܹܗ ܀</l>
                <l n="271">:ܠܲܝܬܿ ܠܵܗ̇ ܕܬܹܐܟܼܘܿܠ ܐܘܼܟܼܠܵܐ ܓܫܝܼܡܵܐ ܒܲܕܼܡܘܼܬܼ ܦܲܓܼܪܵܐ</l>
                <l n="272">ܘܐܸܢ ܗܘ̤ ܕܟܼܵܦܹ̇ܝܢ ܟܸܦܢܲܬ̤ ܥܲܡܹܗ ܘܐܸܟܼܠܲܬ̤ ܥܲܡܹܗ ܀</l>
                <l n="273">:ܠܵܐ ܕܡܸܟ ܡܸܡܬܼܘܿܡ ܗܵܘܢܵܗ̇ ܥܝܼܪܵܐ ܘܠܵܐ ܬܘܼܒܼ ܕܵܡܹ̇ܟ</l>
                <l n="274">ܘܡ̇ܐ ܕܐܸܬܿܛܲܒܲܥܘ ܪܸ̈ܓܼܫܵܘܗܝ ܒܫܸܢܬܼܵܐ ܦܗ̣ܵܘ ܚܘܼܫܵܒܹ̈ܗ̇ ܀</l>
                <l n="275">:ܕܲܡܝܼܟ ܦܲܓܼܪܵܐ ܘܕܼܵܡ̇ܟܵܐ ܗ̄ܝܼ ܥܲܡܹܗ ܟܲܕܼ ܠܵܐ ܕܵܡ̇ܟܵܐ</l>
                <l n="276">ܕܲܡܝܼܟ ܩܵܠܵܗ̇ ܘܥܝܼܪ ܪܸܥܝܵܢܵܗ̇ ܘܪܵܦܹ̇ܬܼ ܗܵܘܢܵܗ̇ ܀</l>
                <l n="277">:ܕܦܲܓܼܪܵܐ ܗ̄ܝܼ ܫܸܢܬܼܵܐ ܐܵܦ ܡܹܐܟܼܘܼܠܬܵܐ ܐܵܦ ܙܘܼܘܵܓܼܵܐ</l>
                <l n="278">ܘܒܲܫܡܵܐ ܫܐܝܼܠܵܐ ܡܫܵܘܬܲܦ ܝܲܨܪܵܗ̇ ܒܲܕܼܠܵܐ ܕܝܼܠܵܗ̇ ܀</l>
                <l n="279">:ܦܪܝܼܫܝܼܢ ܚܲܫܹ̈ܐ ܕܐܝܼܬܼ ܠܲܟܼܝܵܢܵܗ̇ ܘܠܲܟܼܝܵܢ ܦܲܓܼܪܵܐ</l>
                <l n="280">ܘܡܸܛܠ ܚܘܼܒܵܐ ܗܵܐ ܡܸܬܼܐܲܡܪܝܼܢ ܕܚܲܕܼܘܼ ܐ̄ܢܵܫܵܐ ܀</l>
                <l n="281">:ܕܝܼܠܵܗ̇ ܚܣܵܡܵܐ ܓܵܪܣܵܐ ܕܪܲܒܿܝܼܥ ܒܹܝܬܼ ܚܘܼܫܵܒܹ̈ܐ</l>
                <l n="282">ܘܕܼܝܼܠܵܗ̇ ܚܸܡܬܼܵܐ ܡܬܼܝܼܠܲܬܼ ܒܐܸܣܦܸܣ ܚܲܪܡܵܢܝܼܬܼܵܐ ܀</l>
                <l n="283">ܕܝܼܠܵܗ̇ ܚܘܼܬܼܪܵܐ ܥܪܵܕܼܵܐ ܕܲܡ̣ܪܵܕܼ ܡ̣ܢ ܫܘܼܥܒܵܕܼܵܐ: </l>

                <pb ed="http://syriaca.org/bibl/1765" n="246"/>
                <l n="284">ܘܪܸܚܡܲܬܼ ܫܘܼܒܼܚܵܐ ܬܲܥܠܵܐ ܡܲܗܸܠ ܒܐܲܪ̈ܝܵܘܵܬܼܵܐ ܀</l>
                <l n="285">:ܕܝܼܠܵܗ̇ ܪܸܛܢܵܐ ܣܵܣܵܐ ܕܒܼܵܪܹܡ ܢܲܚܬܵܐ ܕܚܘܼܒܵܐ</l>
                <l n="286">ܘܡܹܐܟܲܠܩܲܪܨܵܐ ܦܲܚܵܐ ܕܨܵܐܹ̇ܕܼ ܠܫܲܦܝܲܝ̈ ܠܸܒܵܐ ܀</l>
                <l n="287">:ܕܝܼܠܵܗ̇ ܐܲܟܿܬܼܵܐ ܘܕܝܼܠܵܗ̇ ܪܘܼܓܼܙܵܐ ܘܕܝܼܠܵܗ̇ ܩܸܛܠܵܐ</l>
                <l n="288">ܘܗ̤ܝ ܡܸܨܛܲܢܥܵܐ ܠܡܸܦܪܲܥ ܚܘܼܒܼܠܹ̈ܐ ܠܕܼܡܲܒܼܐܸܫ ܠܵܗ̇ ܀</l>
                <l n="289">:ܕܝܼܠܵܗ̇ ܚܲܫܵܐ ܘܲܬܼܘܵܬܼ ܢܲܦܫܵܐ ܕܥܲܠ ܣܘܼܥܪ̈ܵܢܹܝܗ̇</l>
                <l n="290">ܘܗ̤ܝ ܡܸܬܼܟܲܫܦܵܐ ܠܡܸܫܐܲܠ ܪ̈ܲܚܡܹܐ ܚܠܵܦ ܚܵܘ̈ܒܵܬܼܵܗ̇ ܀</l>
                <l n="291">:ܕܦܲܓܼܪܵܐ ܐܘܼܟܼܠܵܐ ܕܦܲܓܼܪܵܐ ܫܸܢܬܼܵܐ ܘܫܵܘܬܵܦܘܼܬܼܵܐ</l>
                <l n="292">ܘܗ̤ܝܘܼ ܕܐܲܣܝܼܪ ܒܐܲܪ̈ܥܵܢܝܵܬܼܵܐ ܠܦܘܼܬܼ ܣܘܼܢܩܵܢܹܗ ܀</l>
                <l n="293">:ܕܝܼܠܹܗ ܐܸܢܘܿܢ ܚܲܫܹ̈ܐ ܘܟܹܐܒܹ̈ܐ ܕܡ̇ܝܘܿܬܼܘܼܬܼܵܐ</l>
                <l n="294">ܘܗ̤ܘ ܬܘܼܒܼ ܗܵܦܹ̇̄ܝܟ ܘܗܵܘܹ̇ܐ ܡܼܕܼܪܵܐ ܒܝܘܿܡ ܥܘܼܕܵܢܹܗ ܀</l>
                <l n="295">:ܗܘ̤ ܥܲܡ ܢܲܦܫܵܐ ܗ̄ܘ̣ ܘܠܵܐ ܡܸܬܼܚܲܠܲܛ ܒܩܲܛܝܼܢܘܼܬܼܵܗ̇</l>
                <l n="296">ܘܢܲܦܫܵܐ ܒܓܼܵܘܹܗ ܘܠܵܐ ܡܼܬܼܦܲܓܿܕܼܵܐ ܥܲܡ ܪܘܼܟܵܒܹܗ ܀</l>
                <l n="297">:ܛܥܝܼܢ ܠܵܗ̇ ܒܪܸ̈ܓܼܫܵܘܗܝ ܘܠܵܐ ܪܓܼܝܼܫ ܕܐܲܝܕܼܵܐ ܗ̄ܝܼ ܒܲܕܼܠܵܐ ܝܵ̇ܕܲܥ</l>
                <l n="298">ܘܛܲܥܝܼܢܵܐ ܠܹܗ ܘܠܵܐ ܡܸܬܼܒܲܩܸܐ ܒܩܲܠܝܼܠܘܼܬܼܵܗ̇ ܀</l>
                <l n="299">:ܒܲܕܼܡܘܼܬܼ ܪ̈ܲܟܼܫܵܐ ܟܕܼܝܼܢܝܼܢ ܪܸ̈ܓܼܫܵܘܗܝ ܬܚܹܝܬܼ ܫܘܼܠܛܵܢܵܗ̇</l>
                <l n="300">ܘܠܵܐ ܡܸܣܬܲܟܲܠ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܟܼܕܼܝܼܢܘܼܬܹܗ ܀</l>
                <l n="301">:ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܨܼܒܼܝܵܢܵܗ̇ ܠܥܸܠ ܡ̣ܢ ܦܲܓܼܪܹܗ</l>
                <l n="302">ܘܠܲܐܝܟܵܐ ܕܨܵܒܼ̇ܝܵܐ ܡܚܝܼܪܵܐ ܐܸܠܦܵܐ ܕܦܲܓܼܪܵܢܘܼܬܹܗ ܀</l>
                <l n="303">:ܐܲܝܟ ܕܲܒܼܥܲܪ̈ܩܹܐ ܠܒܼܝܼܟܼܵܐ ܒܙܵܘܥܹ̈ܐ ܫܒܼܝܼܠ ܣܘܼܥܪ݁ܵܢܵܘܗܝ</l>
                <l n="304">ܘܲܡܛܲܟܿܣܵܐ ܠܹܗ ܕܠܵܐ ܢܸܬܿܬܲܩܲܠ ܒܲܪ̈ܓܼܝܼܓܼܵܬܼܵܐ ܀</l>
                <l n="305">:ܡܸܠܬܼܵܐ ܕܡܸܢܵܗ̇ ܪܵܡܝܵܐ ܒܦܘܼܡܹܗ ܒܲܕܼܡܘܼܬܼ ܩܹܐܡ̇ܐ</l>
                <l n="306">ܘܠܵܘ ܝܵܗ̇ܒܵܐ ܠܹܗ ܕܢܲܟܸܿܐ ܗܘ̤ ܠܹܗ ܘܠܲܟܼܢܵܘܵܬܹ̈ܗ ܀</l>
                <l n="307">:ܫܲܒܼܛܵܐ ܕܕܝܼܢܵܐ ܡܪܝܼܡܵܐ ܟܠܫܵܥ ܥܲܠ ܫܲܒܼܪܘܼܬܹܗ</l>
                <l n="308">ܘܲܡܥܲܗܕܼܵܐ ܠܹܗ ܥܲܠ ܠܘܼܚܵܡܹ̈ܐ ܘܢܸܓܼ̈ܕܹܿܐ ܕܲܠܗܲܠ ܀</l>
                <l n="309">:ܣܦܪ ܥܘܼܗܕܵܢܵܐ ܕܛܘܼܒܹ̈ܐ ܘܢܸܓܼ̈ܕܹܿܐ ܠܒܼܝܼܟܼܵܐ ܒܐܝܼܕܼܵܗ̇</l>
                <l n="310">ܘܲܡܗܲܓܿܝܵܐ ܠܹܗ ܒܲܣܬܼܝܼܪ̈ܵܬܼܵܐ ܕܠܵܐ ܚܲܙ̈ܝܵܡ ܠܹܗ ܀</l>
                <l n="311">:ܕܚܲܠ ܡ̇ܝܘܿܬܼܵܐ ܩܵܥܝܵܐ ܒܦܘܼܡܹܗ ܘܲܡܙܲܗܪܵܐ ܠܹܗ</l>
                <l n="312">ܕܗܵܐ ܫܘܼܢܵܩܵܐ ܕܠܵܐ ܫܘܼܠܵܡܵܐ ܢܛܝܼܪ ܠܲܕܼܡܲܥܘܸܠ ܀</l>
                <l n="313">:ܒܚܘܼܒܵܐ ܡܚܲܦܛܵܐ ܗܝ̤ ܠܲܩܢܘܿܡ̇ܗ̇ ܘܲܠܫܵܘܬܵܦܵܗ̇</l>
                <l n="314">ܕܠܵܐ ܢܸܬܼܪܲܦܘܿܢ ܡ̣ܢ ܬܲܟܼܬܿܘܼܫܵܐ ܕܲܚܠܵܦ ܩܘܼܫܬܵܐ ܀</l>
                <l n="315">ܒܲܕܼܡܘܼܬܼ ܕܵܘܩܵܐ ܩܵܥ̇ܝܵܐ ܠܪܸ̈ܓܼܫܹܐ ܘܲܠܚܘܼܫܵܒܹ̈ܐ ܀</l>
                <l n="316">ܕܩܘܼܡܘ ܐܸܬܼܟܲܫܲܪܘ ܥܲܠ ܦܘܼܠܚܵܢܵܐ ܕܫܲܦܝܝܼܪ݁ܵܬܼܵܐ ܀</l>
                <l n="317">:ܥܕܲܡ̇ܐ ܠܐܸܡܲܬܼܝ ܕܵܡ̇ܟܲܬܿ ܦܲܓܼܪܵܐ ܘܝܲܨܪܵܐ ܥܝܼܪܵܐ</l>
                <l n="318">ܩܘܼܡܘ ܐܸܬܼܚܲܡܘ ܘܲܚܙܵܘ ܨܲܦܪܵܐ ܕܙܲܕܿܝܼܩܘܬܼܵܐ ܀</l>
                <l n="319">:ܒܩܵܠ ܠܘܼܚܵܡܹ̈ܐ ܡܥܝܼܪܵܐ ܗܝ̤ ܠܵܗ̇ ܘܲܠܗܲܕܵܡܹ̈ܐ</l>
                <l n="320">ܕܠܵܐ ܢܸܬܿܛܲܒܿܥܘܼܢ ܒܲܪ̈ܓܼܝܼܓܵܬܼܵܐ ܐܲܝܟ ܕܲܒܼܫܸܢܬܼܵܐ ܀ </l>

                <pb ed="http://syriaca.org/bibl/1765" n="247"/>
                <l n="321">:ܫܸܢܬܼܵܐ ܕܥܵܘ̣ܠܵܐ ܪܵܕܹܦܵܐ ܡܸܢܵܗ̇ ܘܡ̣ܢ ܚܲܒܿܝܼܒܼܵܗ̇</l>
                <l n="322">ܕܢܸܗܘܘܿܢ ܥܝܼܪܝܼܢ ܠܲܡܟܲܢܵܫܘ̣ ܦܹܐܪܹ̈ܐ ܡܠܝܼܠܹ̈ܐ ܀</l>
                <l n="323">:ܒܲܡܠܝܼܠܘܼܬܼܵܗ̇ ܐܝܼܬܼܵܘܗܝ ܗܸܪܓܵܗ̇ ܠܹܠܲܝ ܐܝܼܡܵܡ</l>
                <l n="324">ܘܚܹܝܠ ܚܲܝܘܼܬܼܵܐ ܡܲܪܕܹܿܝܢ ܙܵܘܥܹ̈ܝܗ̇ ܕܠܵܐ ܫܘܼܠܵܡܵܐ ܀</l>
                <l n="325">:ܢܸܒܼܥܵܐ ܕܚܲܝܹ̈ܐ ܣܵܡ̣ ܒܲܟܼܝܵܢܵܗ̇ ܡ̇ܪܹܐ ܟܝܵܢܹ̈ܐ</l>
                <l n="326">ܘܠܵܐ ܬܘܼܒܼ ܩܵܛ̇ܲܥ ܪܸܕܸܝܵܐ ܕܚܲܝܹ̈ܐ ܡ̣ܢ ܚܲܝܘܼܬܼܵܗ̇ ܀</l>
                <l n="327">:ܚܡܝܼܪ ܚܲܝܘܼܬܼܵܐ ܕܠܵܐ ܡ̇ܝ̈ܘܿܬܹ̈ܐ ܛܡܝܼܪ ܒܲܒܼܪܝܼܬܼܵܗ̇</l>
                <l n="328">ܕܢܵܓܹ̇ܕܼ ܗܘ̤ ܠܹܗ ܠܦܲܓܼܪܵܐ ܡܝܼܬܼܵܐ ܠܘܵܬܼ ܚܲܝܘܼܬܼܵܐ ܀</l>
                <l n="329">:ܚܹܝܠ ܚܲܝܘܼܬܼܵܗ̇ ܪܵܕܹܐ ܒܬܲܦܹ̈ܐ ܕܡ̇ܝܘܿܬܼܘܼܬܼܵܗ̇</l>
                <l n="330">ܘܡܲܪܕܹܿܐ ܡܸܠܹ̈݁ܐ ܢܘܼܟܼܪ̈ܵܝܵܬܼܵܐ ܕܢܘܼܟܼܪܵܝܝܼܢ ܠܹܗ ܀</l>
                <l n="331">:ܐܲܝܟ ܡܲܠܵܠܵܐܠ ܡܡܲܠܸܠ ܚܲܪܫܵܐ ܒܲܕܼܠܵܐ ܕܝܼܠܹܗ</l>
                <l n="332">ܘܲܛܥܝܼܢ ܦܹܐܪܹ̈ܐ ܕܲܡܠܝܼܠܘܼܬܼܵܐ ܒܣܘܼܟܵܝ ܦܲܓܼܪܹܗ ܀</l>
                <l n="333">:ܦܹܐܪܹ̈ܐ ܕܢܲܦܫܵܐ ܛܥܝܼܢ ܫܲܬܿܝܼܩܵܐ ܒܪܹܫ ܗܲܕܵܡܵܘ̈ܗܝ</l>
                <l n="334">ܘܦܵܐ̇ܲܚ ܡܸܢܹܗ ܪܹܝܚ ܚܲܝܘܼܬܼܵܐ ܕܠܵܐ ܚܲܙܝܵܐ ܠܹܗ ܀</l>
                <l n="335">:ܨܸܒܼܥܵܐ ܕܚܲܝܹ̈ܐ ܢܲܩ̇ܫܵܐ ܟܠܫܵܥ ܒܪܘܼܟܵܒܼ ܦܲܓܼܪܹܗ</l>
                <l n="336">ܘܲܡܚܲܕܹܿܐ ܠܹܗ ܠܥܵܠܡܵܐ ܟܡܝܼܪܵܐ ܒܩܵܠ ܚܸܟܼܡܵܬܹ̈ܐ ܀</l>
                <l n="337">:ܐܘܿ ܟܸܢܵܪܵܐ ܕܡܸܢܲܝ̈ ܒܸܣܪܵܐ ܡܸܬܼܚܲܒܿܠܵܢܵܐ</l>
                <l n="338">ܕܟܲܕܼ ܗܘ̤ ܒܸܣܪܵܐ ܗ̄ܘ̣ ܙܵܡܲ݁ܪ ܩܵܠܹ̈ܐ ܪ̈ܘܼܚܵܢܵܝܹܐ ܀</l>
                <l n="339">:ܐܘܿ ܐܲܒܿܘܼܒܼܵܐ ܕܩܲܢܝܵܐ ܪܥܝܼܪܵܐ ܡܠܸܐ ܩܸܛܪ̈ܵܬܼܵܐ</l>
                <l n="340">ܕܡܸܬܼܝܲܒܿܠܝܼܢ ܒܹܗ ܩܵܠܹ̈ܐ ܦܫܝܼܛܹ̈ܐ ܕܠܵܐ ܥܘܼܟܵܪܵܐ ܀</l>
                <l n="341">:ܐܘܿ ܟܘܿܬܿܝܼܢܵܐ ܡܲܠܝܲܬܼ ܣܵܣܵܐ ܕܚܲܫܹ̈ܐ ܫܝܛܹ̈ܐ</l>
                <l n="342">ܕܲܠܒܼܝܼܫܵܐ ܠܵܗ̇ ܢܲܦܫܵܐ ܚܲܝܬܼܵܐ ܐ̄ܚܝܵܢܬܼܵܐ ܕܥܝܼܪܹ̈ܐ ܀</l>
                <l n="343">:ܐܘܿ ܚܲܝܘܼܬܼܵܐ ܕܟܲܕܼ ܠܵܐ ܣܢܝܼܩܵܐ ܥܲܠ ܬܲܟܼܣܝܼܬܼܵܐ</l>
                <l n="344">ܥܛܝܼܦܵܐ ܠܒܼܘܼܫܵܐ ܡܸܬܼܚܲܒܿܠܵܢܵܐ ܘܲܚܬܼܝܼܪܵܐ ܒܹܗ ܀</l>
                <l n="345">:ܐܘܿ ܦܵܪܲܚܬܼܵܐ ܕܩܲܠܝܼܠ ܓܸܦܵܗܗ̇ ܡ̣ܢ ܦܲܪܲܚܬܼܵܐ</l>
                <l n="346">ܕܡܲܩܢܵܐ ܒܓܼܘܼܫܡܵܐ ܘܠܵܐ ܪܵܓܵܐ ܠܵܗ̇ ܠܡܸܦܪܲܚ ܡܸܢܹܗ ܀</l>
                <l n="347">:ܐܘܿ ܕܲܚܒܼܝܼܫܵܐ ܒܒܹܝܬܼ ܐܲܣܝܼܪܹ̈ܐ ܡܠܸܐ ܚܸܫܘܿܟܼܵܐ</l>
                <l n="348">ܘܗܲܢܝܼܐܝܼܢ ܠܵܗ̇ ܟܲܒܼ̈ܠܹܐ ܩܫܲܝܵ̈ܐ ܕܚܵܫܘܿܫܘܼܬܼܵܐ ܀</l>
                <l n="349">:ܐܘܿ ܦܘܼܩܵܕܵܢܵܐ ܕܲܚ̣ܒܲܫ ܚܲܝܵܐ ܒܒܲܝܬܵܐ ܡܝܼܬܼܵܐ</l>
                <l n="350">ܘܦܵܚ̣ ܪܹܝܚܵܐ ܕܚܲܝܘܼܬܼ ܓܲܝܹ̈ܐ ܘܲܩܢ̣ܵܐ ܩܵܠܵܐ ܀</l>
                <l n="351">:ܐܘܿ ܐܘܼܡܵܢܵܐ ܕܨܵܪ ܚܲܝܘܼܬܼܵܐ ܒܢܲܚܬܵܐ ܪܲܦܝܵܐ</l>
                <l n="352">ܘܲܛܒ݂ܲܥ ܒܐܲܦ̈ܝܗ̇ ܕܠܵܐ ܢܸܚܙܘܿܢܵܗ̇ ܦܲܓܼܪܵܢܵܝܹܐ ܀</l>
                <l n="353">:ܐܘܿ ܨܲܝܵܪܵܐ ܟܡܵܐ ܚܲܟܿܝܼܡܵܐ ܒܵܪܘܿܝܘܼܬܼܵܟ</l>
                <l n="354">ܕܼܒܼܒܲܪܢܵܫܵܐ ܓܠ݂ܲܝܬܿ ܪܲܒܿܘܼ.ܬܼܵܟ ܠܲܥܒܼܵܕܼ ܐܝܼܕܼܵܝ̈ܟ ܀</l>
                <l n="355">:ܐܲܝܟ ܕܲܒܼܕܲܦܵܐ ܨܵܪܬܵܝܗܝ ܠܥܵܠܡܵܐ ܒܦܲܓܼܪܹܗ ܘܢܲܦܫܹܗ</l>
                <l n="356">ܕܢܸܬܼܒܲܩܘܿܢ ܒܵܟ ܫܡܲܝ̈ܵܐ ܘܐܲܪܥܵܐ ܒܝܲܕܼ ܓܼܠܝܘܼܬܹܗ ܀</l>
                <l n="357">ܒܹܗ ܚܵܙܹ̇ܝܢ ܠܵܟ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ: </l>

                <pb ed="http://syriaca.org/bibl/1765" n="248"/>
                <l n="358">ܘܟܲܕܼ ܪܲܚܝܼܩ ܐܲܢ̄ܬܿ ܒܹܗ ܡܸܣܬܲܓܼܕܿܬܿ ܐܲܝܟ ܩܲܪܝܼܒܼܵܐ ܀</l>
                <l n="359">:ܒܦܲܓܼܪܵܐ ܘܢܲܦܫܵܐ ܨܵܪܬܿ ܖܲܒܸܿܬܿܬܵܝܗܝ ܠܲܨܠܸܡ ܨܲܠܡܲܢ</l>
                <l n="360">ܘܡ̣ܢ ܟܠ ܒܸܪ̈ܝܵܢ ܡܲܕܸܿܟ ܪܸܡܙܵܟ ܥܲܡ ܬܘܼܩܵܢܹܗ ܀</l>
                <l n="361">:ܡܲܫܟܿܢܵܐ ܕܚܘܼܒܵܐ ܢܩܲܫܬ̣ܵܝܗܝ ܒܐܲܪܥܵܐ ܒܲܬܼܪܹܝܢ ܛܘܼܢ̈ܒܹܿܐ</l>
                <l n="362">ܕܲܢܕܲܝܪܘܼܢ ܒܹܗ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀</l>
                <l n="363">:ܒܦܲܓܼܪܵܐ ܘܢܲܦܫܵܐ ܒܢܲܝܬܿ ܫܲܟܼܠܸܠܬܵܝܗܝ ܠܗܲܝܟܲܠ ܚܲܝܵܘ̈ܗܝ</l>
                <l n="364">ܕܲܢܩܲܪܒܼܘܼܢ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܚܕܹܵܐ ܬܵܘܕܲܝܼܬܼܵܐ ܀</l>
                <l n="365">:ܢܲܚܬܵܐ ܕܦܲܓܼܪܹܗ ܙܩܲܪ̣ ܨܸܒܼܝܒܵܢܵܟ ܡ̣ܢ ܕܲܚܝܼܚܵܐ</l>
                <l n="366">ܘܒܲܕܼܡܘܼܬܼ ܛܲܒܼܥܵܐ ܛܒܲܥܬ̣ܿ ܒܹܗ ܢܲܦܫܵܟ ܦܲܢܝܼܬܼ ܚܲܝܹ̈ܐ ܀</l>
                <l n="367">:ܒܚܲܝܘܼܬܼ ܢܲܦܫܹܗ ܚܲܝ ܘܲܡܗܲܠܸܟ ܥܵܠܡܵܐ ܡܝܼܬܼܵܐ</l>
                <l n="368">ܘܲܒܼܢܲܗܝܼܪܵܗ̇ ܪܵܕܹܐ ܠܘܲܥܕܵܐ ܕܲܠܡܹܐܝܢ ܫܲܝܢܵܐ ܀</l>
                <l n="369">:ܐܲܝܟ ܩܲܢܕܹܿܝܠܵܐ ܬܲܠܝܵܐ ܢܲܦܫܵܐ ܒܗܲܝܟܲܠ ܦܲܓܼܪܵܐ</l>
                <l n="370">ܘܕܼܵܠܩܵܐ ܒܡܸܫܚܵܐ ܕܚܲܝܹ̈ܐ ܡܠܝܼܠܹ̈ܐ ܘܠܵܐ ܡܵܝ̈ܘܿܬܹܐ ܀</l>
                <l n="371">:ܛܲܟܼܣܵܐ ܕܢܘܼܗܪܵܐ ܡܡܲܠܹܝܢ ܚܲܝܹܝܗ̇ ܠܦܲܓܼܪܵܐ ܡܝܼܬܼܵܐ</l>
                <l n="372">ܘܡ̇ܐ ܕܐܲܪܝܼܡܘܼܬܹܗ ܐܲܡܠܸܟ ܚܸܫܟܵܐ ܥܲܠ ܗܲܕܵܡ̇ܘ̈ܗܝ ܀</l>
                <l n="373">:ܫܪܵܓܼܵܐ ܗ̄ܝܼ ܡܸܠܬܼܵܗ̇ ܘܲܡܚܵܘܝܵܐ ܠܹܗ ܢܘܼܗܪܵܐ ܕܚܲܝܹ̈ܐ</l>
                <l n="374">ܘܲܒܼܪܹܫ ܕܘܼܫܡܹܗ ܕܵܠܹ݂̇ܩ ܩܵܠܵܗ̇ ܐܲܝܟ ܠܲܗܦܹܝܕܼܵܐ ܀</l>
                <l n="375">:ܒܢܘܼܗܪܵܗ̇ ܚܵܙܹ̇ܐ ܒܩܵܠܵܗ̇ ܫܵܡܲ݁ܪ ܒܡܸܠܵܬܼܵܗ̇ ܡܬܲܪܓܸܿܡ</l>
                <l n="376">ܘܒܼܐܘܼܡ̇ܢܘܼܬܼܵܗ̇ ܦܵܠܲܚ ܒܐܲܪܥܵܐ ܒܟܼܠ ܐܘܼܡ̇ܢ̈ܘܵܢ ܀</l>
                <l n="377">:ܒܚܲܝܠܵܗ̇ ܡܲܩܪܸܒܼ ܚܘܼܬܼܚܵܬܹ̈ܐ ܕܲܪ̈ܓܼܝܼܓܼܵܬܹܗ</l>
                <l n="378">ܘܲܒܼܥܘܼܕܼܪܵܢܵܗ̇ ܙܟܹ̇ܐ ܠܚܲܫܹ̈ܐ ܕܡܵܝܝܘܿܬܹܗ ܀</l>
                <l n="379">:ܒܵܗ̇ ܡܸܬܼܢܲܨܲܚ ܒܐܵܓܼܘܿܢ ܥܲܡܠܹ̈ܐ ܕܙܲܕܿܝܼܩܘܼܬܼܵܐ</l>
                <l n="380">ܘܗ̤ܝ ܝܵܗ̇ܒܵܐ ܠܹܗ ܟܠܝܼܠ ܙܵܟܼܘܼܬܼܵܐ ܚܠܵܦ ܚܘܼܡܣܵܢܹܗ ܀</l>
                <l n="381">:ܗܝ̤ ܡܲܠܦܵܐ ܠܹܗ ܠܡܹܐܚܲܕܼ ܕܲܪܵܐ ܪܘܼܚܵܢܵܐܝܼܬܼ</l>
                <l n="382">ܘܲܡܠܲܒܿܒܼܵܐ ܠܹܗ ܕܠܵܐ ܢܸܬܼܪܲܦܸܐ ܩܕܼܵܡ ܕܲܠܩܘܼܒܼܠܵܐ ܀</l>
                <l n="383">:ܟܠܝܼܠܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܠܒܼܝܼܟܼܵܐ ܒܗܵܘܢܵܗ̇</l>
                <l n="384">ܘܲܡܓܲܪܓܼܵܐ ܠܹܗ ܐܲܝܟ ܕܲܠܫܲܒܼܪܵܐ ܕܲܩܪܘܿܒܼ ܘܩܲܒܸܿܠ ܀</l>
                <l n="385">:ܥܲܡܹܗ ܢܵܚ̇ܬܵܐ ܠܟܼܠ ܬܲܟܼܬܿܘܼܫܝܼ̈ܢ ܕܲܪ̈ܓܼܝܼܓܼܵܬܼܵܐ</l>
                <l n="386">ܘܐܲܝܟ ܐܲܬܼܠܹܝܛܹ̈ܐ ܡܫ̇ܚܵܐ ܪܸ̈ܓܼܫܵܘܗܝ ܕܠܵܐ ܢܸܬܿܬܲܚܕܲܘܼܢ ܀</l>
                <l n="387">:ܡ̇ܘܬܵܐ ܒܲܠܚܘܿܕܼ ܡܨܸܐ ܦܵܪܹܫ ܠܵܗ̇ ܡ̣ܢ ܥܸܢܝܵܢܹܗ</l>
                <l n="388">ܘܠܵܐ ܡܸܬܼܡܲܨܝܵܐ ܠܡܹܐܚܲܕܼ ܕܲܪܵܐ ܥܲܡ ܕܵܒܼܘܿܪܵܗ̇ ܀</l>
                <l n="389">:ܩܲܣܛܘܼܢܪܵܐ ܕܪܸܡܙܵܐ ܟܲܣܝܵܐ ܡܕܝܼܩ ܡ̣ܢ ܫܸܠܝܵܐ</l>
                <l n="390">ܘܲܡܒܲܠܗܸܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܼܡ ܡܵܘܠܵܕܵܗ̇ ܀</l>
                <l n="391">:ܚܸܒܼܠܹ̈ܐ ܕܚܝܼܠܹ̈ܐ ܡ̇ܚܹ̇ܝܢ ܐܵܦ ܠܵܗ̇ ܒܥܸܕܵܢ ܡܲܘܬܵܐ</l>
                <l n="392">ܟܲܕܼ ܟܵܪܕܲܝܿܢ ܠܵܗ̇ ܐܲܝܟ ܕܲܠܥܘܸܠܵܐ ܡ̣ܢ ܓܵܘ ܦܲܓܼܪܵܐ ܀</l>
                <l n="393">:ܐܲܝܟ ܫܲܒܵܝܵܐ ܥܵܐܹ̇ܠ ܡ̇ܘܬܵܐ ܠܗܲܝܟܲܠ ܥܘܼܡܪܵܗ̇</l>
                <l n="394">ܘܲܡܫܲܠܲܚ ܠܵܗ̇ ܡ̣ܢ ܓܵܘ ܦܲܓܼܪܵܐ ܕܲܟܼܢܝܼܟܼܘܼܬܼܵܗ̇ ܀ </l>

                <pb ed="http://syriaca.org/bibl/1765" n="249"/>
                <l n="395">:ܥܲܪܛܸܠ ܢܵܦܩܵܐ ܡ̣ܢ ܓܵܘ ܒܲܝܬܵܗ̇ ܡ̇ܪܲܬܼ ܦܲܓܼܪܵܐ</l>
                <l n="396">ܘܐܲܝܟ ܓܼܠܵܘܝܵܬܵܐ ܡܫܲܢܝܵܐ ܡܵܢܹܗ ܠܐܲܬܼܪܵܐ ܐ̄ܚܪܹܢܵܐ ܀</l>
                <l n="397">:ܐܸܒܼܠܵܐ ܪܲܒܵܐ ܛܥܝܼܢ ܪܸܥܝܵܢܵܗ̇ ܒܝܘܿܡ ܡܲܦܲܩܬܵܗ̇</l>
                <l n="398">ܕܚܵܙ̇ܝܵܐ ܥܘܼܡܪܵܗ̇ ܕܲܡܚܲܒܸܿܠ ܠܹܗ ܡ̇ܘܬܵܐ ܪܗܝܼܒܼܵܐ ܀</l>
                <l n="399">:ܒܩܵܠ ܚܸܢ̈ܓܼܬܼܵܐ ܡܒܲܟܿܝܵܐ ܗܝ̤ ܠܵܗ̇ ܘܲܠܚܲܒܿܝܼܒܼܵܗ̇</l>
                <l n="400">ܕܗܵܘ̇ ܡܸܬܼܚܲܒܲܠ ܘܕܝܼܠܵܗ̇ ܒܵܛܹ̇ܠ ܩܵܠ ܢܸܥ̈ܡܵܬܼܵܗ̇ ܀</l>
                <l n="401">:ܪܵܥܘܿܡ̇ܐܝܼܬܼ ܒܵܟܲܝܵܐ ܒܫܸܬܼܩܵܐ ܥܲܠ ܡ̇ܐ ܕܲܗܘ̤ܵܗ̇</l>
                <l n="402">ܕܠܵܐ ܬܘܼܒܼ ܙܵܡ̇ܪܵܐ ܩܵܠܹ̈ܐ ܚܢܝܼܓܹ̈ܐ ܒܟܸܢܵܪ ܚܘܼܒܵܗ̇ ܀</l>
                <l n="403">:ܣܲܓܼܝܼ ܡܥܵܩܵܐ ܡ̇ܐ ܕܡܸܬܼܦܲܣ̈ܩܵܢ ܡܸܢܲܝ̈ ܪܸ̈ܓܼܫܵܘܗܝ</l>
                <l n="404">ܘܲܚܠܵܦ ܗܵܘܢܵܗ̇ ܙܵܡܲ݁ܪ ܣܵܣܵܐ ܒܓܼܵܘ ܗܲܕܵܡ̇ܘ̈ܗܝ ܀</l>
                <l n="405">:ܛܵܒܼ ܟܵܪܝܵܐ ܠܵܗ̇ ܥܲܠ ܦܘܼܪܫܵܢܵܗ̇ ܕܡ̣ܢ ܨܹܝܕܼ ܚܘܼܒܹܿܗ</l>
                <l n="406">ܘܟܲܕܼ ܛܵܒܼ ܝܵ̇ܕܲܥܵܐ ܕܩܲܝܵܡ ܣܲܒܼܪܵܐ ܕܬܸܦܢܸܐ ܨܹܐܕܼܵܘܗܝ ܀</l>
                <l n="407">:ܪܸܡܙܵܐ ܕܲܒܼܪ̣ܵܗ̇ ܝܲܗ̣̄ܒܼ ܒܵܗ̇ ܚܲܝܠܵܐ ܠܡܸܕܲܥ ܗܵܠܹܝܢ</l>
                <l n="408">ܘܗܘ̤ ܐܲܫܪܝܼ ܒܵܗ̇ ܚܹܝܠ ܚܸܟܼ̈ܡܵܬܼܵܐ ܕܦܵܘܿܫܘܼܬܼܵܐ ܀</l>
                <l n="409">:ܗܵܘ̇ ܦܘܼܩܕܵܢܵܐ ܕܐܲܥܸܠ ܚܵܒܼܫܵܗ̇ ܒܓܼܵܘܼ ܗܲܕܵܡܹ̈ܐ</l>
                <l n="410">ܗܘ̤ ܡܲܦܸܩ ܠܵܗ̇ ܐܲܟܼܡܵܐ ܕܥܸܠܲܬ̤ ܕܠܵܐ ܢܸܟܼܝܵܢܵܐ ܀</l>
                <l n="411">:ܠܵܐ ܡܸܬܼܡܲܟܿܝܵܐ ܒܚܵܫܘܿܫܘܼܬܼܵܐ ܕܚܲܫܲܝܝ̈ ܦܲܓܼܪܵܐ</l>
                <l n="412">ܘܠܵܐ ܡܸܬܼܚܲܒܿܠܵܐ ܟܲܕܼ ܡܸܬܼܚܲܒܲܠ ܠܒܼܘܼܫ ܬܲܟܼܣܝܼܬܼܵܗ̇ ܀</l>
                <l n="413">:ܪܵܡܲܐ ܗ̄ܝܼ ܣܲܓܿܝܼ ܠܥܸܠ ܡ̣ܢ ܡ̇ܘܬܵܐ ܘܡ̣ܢ ܢܸܟܼܝܵܢܹ̈ܐ</l>
                <l n="414">ܘܠܵܐ ܡܸܬܼܚܲܙܝܵܐ ܘܠܵܐ ܡܸܬܿܬܿܚܕܼܵܐ ܓܘܼܫܡܵܢܵܐܝܼܬܼ ܀</l>
                <l n="415">:ܪܘܼܚܵܐ ܗ̄ܝܼ ܚܲܝܵܐ ܘܩܲܠܝܼܠ ܓܸܦܵܗ̇ ܠܡܸܦܪܲܚ ܒܐܵܐܲܪ</l>
                <l n="416">ܘܠܵܐ ܡܸܬܿܬܿܚܕܵܐ ܒܢܸܫܒܲܝ̈ ܡ̇ܘܬܵܐ ܐܲܝܟ ܗܲܕܵܡܹ̈ܐ ܀</l>
                <l n="417">:ܚܲܕܼ ܡ̣ܢ ܥܝܼܪܹ̈ܐ ܢܵܚܹ̇ܬܼ ܨܹܐܕܹܝܗ̇ ܒܝܘܿܡ ܥܘܼܢܕܵܢܵܗ̇</l>
                <l n="418">ܘܲܡܫܲܢܸܐ ܠܵܗ̇ ܠܐܲܝܵܟܵܐ ܕܲܦܩܝܼܕܼ ܡ̣ܢ ܒܵܪܘܿܝܵܐ ܀</l>
                <l n="419">:ܐܲܝܟ ܗܲܕܿܝܼܠܵܐ ܡܕܲܒܲܪ ܪܘܼܚܵܐ ܠܪܘܼܚܵܢܝܼܬܼܵܐ</l>
                <l n="420">ܥܕܲܡܵܐ ܕܥܵܐܠܵܐ ܠܒܹܝܬܼ ܐܵܘܢܹ̈ܐ ܠܘܵܬܼ ܚܲܒܼܪ̈ܵܬܼܵܗ̇ ܀</l>
                <l n="421">:ܗܵܘ̇ ܡܲܠܲܐܟܼܵܐ ܕܢܵܛ̇ܲܪ ܗ̄ܘ̣ܵܐ ܠܵܗ̇ ܒܚܲܝܹ̈ܐ ܕܲܬܼܢܵܢ</l>
                <l n="422">ܗܘ̤ ܡܚܵܘܹܐ ܠܵܗ̇ ܕܐܲܝܟܵܐ ܬܕܲܝܲܪ ܥܲܕܼ ܢܘܼܚܵܡܵܐ ܀</l>
                <l n="423">:ܒܐܲܪܥܵܐ ܦܩܝܼ̈ܕܵܢ ܠܲܡܕܲܝܵܪܘܼ ܟܠ ܢܲܦܫܵܬܼ̈ܐ</l>
                <l n="424">ܡܸܢܗܹܝܢ ܒܲܥܕܹܢ ܘܡܸܢܗܹܝܢ ܒܐܲܬܼܪܵܐ ܕܐܸܫܬܲܕܲܪ ܠܹܗ ܀</l>
                <l n="425">:ܒܐܲܬܼܪܵܐ ܕܲܥܕܹܢ ܫܵܪܝܵܐ ܢܲܦܫܵܐ ܕܪ̈ܵܚܡܲܝ ܩܘܼܫܬܵܐ</l>
                <l n="426">ܘܲܕܼܥܵܘ̇ܠܹ̈ܐ ܒܐܲܬܼܪ̈ܵܘܵܬܼܵܐ ܕܠܗܲܠ ܡܸܢܹܗ ܀</l>
                <l n="427">:ܒܓܼܵܘ ܦܲܪܕܲܝܣܵܐ ܫܪܹܝܢ ܙܲܕܿܝܼܩܹ̈ܐ ܒܪܘܼܚ ܠܵܘ ܒܲܦܓܲܪ</l>
                <l n="428">ܟܲܕܼ ܡܸܢܼܝܲܐܒܼܝܼܢ ܠܗܵܘ̇ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܧ</l>
                <l n="429">:ܒܐܲܬܼܪܵܐ ܦܲܐܬܝܵܐ ܨܒܼܵܠ ܕܲܢܕܲܝܪܘܼܢ ܒܢܲܝ̈ ܡܲܠܟܿܘܼܬܼܵܐ</l>
                <l n="430">ܕܢܹܐܠܲܦ ܟܠܢܵܫ ܕܫܲܪܝܼܪ ܣܲܒܼܪܵܐ ܕܲܡܣܲܟܹܿܝܢ ܠܹܗ ܀</l>
                <l n="431">:ܠܵܐ ܗ̄ܘ̣ܵܐ ܕܐܲܓܼܪܵܐ ܢܵܣ̇ܒܿܚܢ ܬܲܡ̇ܢ ܚܠܵܦ ܥܲܡܠܲܝ̈ܗܘܿܢ</l>
                <l n="432">ܐܸܠܵܐ ܕܢܸܓܼܠܸܐ ܥܲܠ ܦܘܼܪܫܵܢܵܐ ܕܗܵܘܹ̇ܐ ܒܚܲܪܬܼܵܐ ܀ </l>

                <pb ed="http://syriaca.org/bibl/1765" n="250"/>
                <l n="433">:ܐܵܦܠܵܐ ܠܒܼܝܼܫܹ̈ܐ ܠܵܘ ܫܘܼܢܵܫܵܐ ܗ̄ܘ̣ ܐܲܬܼܪܵܐ ܕܲܠܒܲܪ</l>
                <l n="434">ܐܸܠܵܐ ܕܢܵܘܕܲܥ ܕܠܵܐ ܡܸܬܼܥܲܠܹܝܢ ܠܐܲܦܲܝ̈ ܪܵܘܡ̇ܐ ܀</l>
                <l n="435">:ܐܲܝܟ ܪܲܗܒܼܘܿܢܵܐ ܝܲܗ̣̄ܒܼ ܦܲܪܕܲܝܣܵܐ ܠܫܘܼܪܵܪ ܡܸܵܠܵܘ̈ܗܝ</l>
                <l n="436">ܕܲܒܼܫܝܼ̈ܛܵܬܼܵܐ ܢܫܲܪܲܪ ܚܲܝܠܵܐ ܕܲܫܒܼܝܼ̈ܚܵܬܹܗ ܀</l>
                <l n="437">:ܠܦܘܼܬܼ ܫܲܒܼܪܘܼܬܼܵܐ ܕܚܲܝܹ̈ܐ ܕܙܲܒܼܢܵܐ ܝܲܩܲܪ ܙܲܒܼܢܹܗ</l>
                <l n="438">:ܕܲܒܼܝܲܕܼ ܥܸܠܬܹܗ ܢܓܲܪܸܓܼ ܐ̄ܢܵܫܵܐ ܠܘܵܬܼ ܕܲܥܬܼܝܼ̈ܕܼܵܢ</l>
                <l n="439">:ܡܢܵܬܼܵܐ ܗ̄ܘ̣ ܕܐܲܪܥܵܐ ܐܵܦ ܦܲܪܕܲܝܣܵܐ ܟܡܵܐ ܐܸܢ ܫܲܦܝܼܪ</l>
                <l n="440">ܘܡܸܬܼܚܲܒܿܠܵܢܵܐ ܗ̄ܘ̣ ܐܘܼܟܼܠܵܐ ܕܦܹܐܪ̈ܵܘܗܝ ܐܲܝܟ ܟܠ ܦܹܐܪ̈ܝܼܢ ܀</l>
                <l n="441">:ܛܢܵܢܵܐ ܐܲܡܪܝܼ ܒܹܝܬܼ ܡ̇ܝܘܿܬܹ̈ܐ ܒܝܲܕܼ ܬܲܫܥܝܼܬܹܗ</l>
                <l n="442">ܘܚܲܦܸܛ ܐܸܢܘܿܢ ܠܡܸܪܲܓܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀</l>
                <l n="443">:ܒܗܵܕܹܐ ܬܸܢܘܲܝ ܦܬ݂ܲܚ ܡܲܥܲܠܬܹܿܗ ܩܕܼܵܡ ܦܵܪܘܿܩܲܢ</l>
                <l n="444">ܕܗܘ̤ ܩܲܕܼܡ̇ܝܑܬܼ ܢܸܕܪܘܿܫ ܐܘܼܪܚܵܐ ܩܕܼܵܡ ܥܵܠܘܼܠܹ̈݁ܐ ܀</l>
                <l n="445">:ܐܵܕܼܵܡ ܩܲܕܼܡ̇ܐ ܐܸܚܲܕܼ ܬܲܪܥܹܗ ܒܐܲܦܲܝ̈ ܐ̄ܢܵܫܵܐ</l>
                <l n="446">ܘܐܵܕܼܵܡ ܕܲܬܼܪܹܝܢ ܦܲܬܼ̣ܚܹܗ ܠܬܲܪܥܹܗ ܘܥܲܠ̣ ܓܼܝܵܣܵܐ ܀</l>
                <l n="447">:ܬܲܪܬܹܿܝܢ ܢܲܦܫܵ̈ܢ ܥܲܠ̣ ܠܹܗ ܠܘܼܩܕܹܿܡ ܐܲܝܟ ܕܲܒܼܐ̄ܪܵܙܵܐ</l>
                <l n="448">:ܒܗܵܘ̇ ܐܸܣܟܹܿܡܵܐ ܕܲܢܦܲܩ̣ܘ ܡܸܢܹܗ ܚܵܘܵܐ ܘܐܵܕܼܵܡ</l>
                <l n="449">:ܬܪܹܝܢ ܕܲܝܲܪܘ ܒܹܗ ܒܪܹܫ ܬܘܼܩܵܢܵܐ ܐܲܪܥܵܢܵܝܵܐ</l>
                <l n="450">ܘܲܬܪܹܝܢ ܥܲܠ̣ܘ ܠܹܗ ܒܐ̄ܪܵܙܵܐ ܬܲܩܝܵܐ ܕܠܵܐ ܡܸܬܼܚܲܒܲܠ ܀</l>
                <l n="451">:ܠܲܬܼܪܹܝܢ ܐܲܦܸܩ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ</l>
                <l n="452">ܘܠܲܬܼܪܹܝܢ ܐܲܥܸܠ ܢܛܵܪ ܦܘܼܩܕܵܢܵܐ ܕܙܲܕܼܝܼܩܘܼܬܼܵܐ ܀</l>
                <l n="453">:ܚܛܝܼܬܵܐ ܣܵܓܼܬܹܗ ܩܕܼܵܡ ܚܲܛܵܝܹ̈ܐ ܕܕܼܵܡܹ̇ܝܢ ܠܐܵܕܼܵܡ</l>
                <l n="454">ܘܙܲܕܿܝܼܩܘܼܬܼܵܐ ܦܬܲܚܬܹܗ ܠܐܵܕܼܵܡ ܘܲܠܓܲܝܵܣܵܐ ܀</l>
                <l n="455">:ܥܲܡ ܙܲܕܿܝܼܩܵܐ ܥܲܠ̣ ܚܲܛܵܝܵܐ ܠܓܼܵܘ ܦܲܪܕܿܝܣܵܐ</l>
                <l n="456">ܕܢܸܬܸܿܠ ܐܝܼܕܼܵܐ ܠܲܚܒܸܢܵܢܹܐ ܠܡܸܬܼܟܲܫܵܪܘܼ ܀</l>
                <l n="457">:ܒܝܲܕܼ ܓܲܝܵܣܵܐ ܚܵܘܝܼ ܕܡܲܨܝܵܐ ܗ̄ܝܼ ܠܡܸܙܕܲܕܵܩܘܼ</l>
                <l n="458">ܕܠܵܐ ܥܵܘܸܟܼܬܹܗ ܪܲܒܿܘܼܬܼ ܥܵܘ̣ܠܹܗ ܡ̣ܢ ܕܲܠܡܸܥܲܠ ܀</l>
                <l n="459">:ܒܲܚܕܼܵܐ ܢܲܦܫܵܐ ܕܥܸܠܲܬ̤ ܥܲܡܹܗ ܓܠ̣ܵܐ ܥܲܠ ܟܠܢܵܫ</l>
                <l n="460">ܕܐܸܢܗܘ̤ ܕܨܵܒܹ̇ܝܢ ܠܵܐ ܡܸܬܼܥܵܘܟܼܝܼܢ ܡ̣ܢ ܕܲܠܡܸܥܲܠ ܀ </l>

                <pb ed="http://syriaca.org/bibl/1765" n="251"/>
                <l n="461">:ܢܲܦܫܹܗ ܕܡܪܲܢ ܘܕܓܲܝܵܣܵܐ ܥܲܠ̣ ܩܲܕܡ̇ܝܑܬܼ</l>
                <l n="462">ܘܟܸܢ ܐܸܬܿܕܵܪܫܲܬ̤ ܐܘܼܪܚܵܐ ܠܡܸܪܕܵܐ ܠܐܲܬܼܪܵܐ ܕܲܥܕܹܢ ܀</l>
                <l n="463">:ܠܲܥܕܹܢ ܥܵܐ̈ܠܵܢ ܟܠ ܢܲܦܫ̈ܬܼܵܢ ܕܣܲܝܒܲܪ ܚܲܫܹ̈ܐ</l>
                <l n="464">ܘܬܲܡ̇ܢ ܢܵܚ̈ܢ ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܀</l>
                <l n="465">:ܐܲܝܟ ܕܲܒܼܫܸܢܬܼܵܐ ܫܲܠ݁̈ܝܵܢ ܬܲܡ̇ܢ ܡ̣ܢ ܣܘܼܥܪ̈ܵܢܹܐ</l>
                <l n="466">ܘܠܵܐ ܡܼܬܼܚܲܫ̈ܚܵܢ ܒܲܡܠܝܼܠܘܼܬܼܵܐ ܕܚܲܝܠܵܐ ܕܲܒܼܗܹܝܢ ܀</l>
                <l n="467">:ܡܸܫܠܵܐ ܫܵ̈ܠ̈ܝܵܢ ܡ̣ܢ ܥܸܢܝܵܢܵܐ ܕܫܲܦܝܼܪ ܘܲܣܢܸܐ</l>
                <l n="468">ܘܠܵܐ ܡܸܬܼܟܲܬܿܫܵܢ ܒܐܵܓܼܘܿܢ ܥܵܡܠܹ̈ܐ ܕܙܲܕܿܝܼܩܘܼܬܼܵܐ ܀</l>
                <l n="469">:ܠܵܐ ܗ̄ܘ̣ܵܐ ܕܒܲܛܝܼܠ ܚܲܝܠܵܐ ܕܲܒܼܗܹܝܢ ܡ̣ܢ ܚܲܝܘܼܬܼܵܐ</l>
                <l n="470">ܐܸܠܵܐ ܕܠܲܝܬܵܘܗܝ ܡ̇ܐܢܵܐ ܕܓܼܘܼܫܡܵܐ ܡܝܲܒܸܿܠ ܡܸܠܹ̈ܐ ܀</l>
                <l n="471">:ܠܵܐ ܗ̄ܘ̣ܵܐ ܪܸܕܝܵܐ ܕܦܵܪܘܿܫܘܼܬܼܵܐ ܓܵܙ ܘܐܸܬܼܝܲܒܲܫ</l>
                <l n="472">ܐܸܠܵܐ ܕܠܲܝܬܵܘܗܝ ܐܝܼܠܵܢ ܦܲܓܼܪܵܐ ܣܢܝܼܩ ܥܲܠ ܫܸܩܝܵܐ ܀</l>
                <l n="473">:ܠܵܐ ܗ̄ܘ̣ܵܐ ܝܲܨܪܵܐ ܙܥܲܪ̣ ܚܸܟܼܡܵܬܹ̈ܗ ܘܐܵܘܦܝܼܘ ܓܲܙܵܘ̈ܗܝ</l>
                <l n="474">ܐܸܠܵܐ ܕܠܲܝܬܵܘܗܝ ܐܲܦܸܛܪܘܿܦܵܐ ܕܢܸܬܸܿܠ ܒܐܝܼܕܼܵܘ̈ܗܝ ܀</l>
                <l n="475">:ܠܐܵ ܗ̄ܘ̣ܵܐ ܗܵܘܢܵܐ ܒܛܸܠ̣ ܡ̇ܢ ܪܲܗܛܵܐ ܕܩܲܠܝܼܠܘܼܬܹܗ</l>
                <l n="476">ܐܸܠܵܐ ܕܠܲܝܬܵܘܗܝ ܦܲܓܼܪܵܐ ܪܟܼܘܼܒܼܵܐ ܕܲܛܥܝܼܢ ܗ̄ܘ̣ܵܐ ܠܹܗ ܀</l>
                <l n="477">:ܠܵܐ ܗ̄ܘ̣ܵܐ ܙܵܘܥܹ̈ܐ ܨܸܡܚܹ̈ܐ ܕܢܘܼܗܪܵܐ ܚ̣ܫܸܟܼܘ ܕܸܠܩܲܝ̈ܗܘܿܢ</l>
                <l n="478">ܕܗܵܐ ܒܒܼܵܬܼ̈ܐ ܠܵܐ ܥܢܲܝ̈ ܐܼܢܹܝܢ ܠܡܸܚܙܵܐ ܫܲܦܝܼܪ ܀</l>
                <l n="479">:ܠܵܐ ܗ̄ܘ̣ܵܐ ܡܸܫܬܲܩ ܫܸܬܼܩܲܬ̤ ܡܸܠܬܼܵܐ ܫܝܼܦܘܿܪ ܩܵܠܹ̈ܐ</l>
                <l n="480">ܐܸܠܵܐ ܕܦܘܼܡ̇ܐ ܡܝܲܒܸܿܠ ܡܸܠܹ̈ܐ ܣܲܟܼܪܹܗ ܡ̇ܘܬܵܐ ܀</l>
                <l n="481">:ܠܵܘ ܚܹܐܪܘܼܬܼܵܗ̇ ܛܥܵܬ̤ ܒܲܪ̄ܬܼ ܚܹܐܪܹ̈ܐ ܥܲܠ ܗܵܝ̇ ܫܸܬܼܩܲܬ̤</l>
                <l n="482">ܐܸܠܵܐ ܕܲܫܬܸܩ ܦܲܓܼܪܵܐ ܕܚܘܼܒܵܗ̇ ܥܲܠ ܗܵܝ̇ ܫܸܬܼܦܲܬ̤ ܀</l>
                <l n="483">:ܐܸܒܼܠܵܐ ܠܒܼܝܼܟܼܵܐ ܥܲܠ ܚܲܒܿܝܼܒܼܵܗ̇ ܕܲܦܪܲܫ ܡܸܢܸܗ̇</l>
                <l n="484">ܘܠܵܐ ܡܸܬܼܚܲܫܚܵܐ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܵܝܵܬܼܵܐ ܀</l>
                <l n="485">:ܫܸܬܼܩܵܐ ܢܵܛ̇ܪܵܐ ܥܲܠ ܥܘܼܢܕܵܢܹܗ ܚܲܟܿܝܼܡܵܐܝܼܬܼ</l>
                <l n="486">ܥܕܲܡ̇ܐ ܕܫܵܡ̇ܥܵܐ ܩܵܠܵܐ ܕܩܵܪܹܐ ܠܡܵܝܘܿܬܼܘܼܬܹܗ ܀</l>
                <l n="487">:ܠܵܐ ܓܹܝܪ ܡܲܨܝܵܐ ܕܬܸܣܥܥܘܿܪ ܡܕܸܿܡ ܡ̣ܢ ܒܸܠܥܵܕܵܘܗܝ</l>
                <l n="488">ܐܲܟܼܡܵܐ ܕܐܵܦ ܗܘ̤ ܠܲܝܬܵܘܗܝ ܡܸܕܸܿܡ ܡ̣ܢ ܒܸܠܥܵܕܼܝܹܗ̇ ܀</l>
                <l n="489">:ܚܲܕܼ ܒܲܪܢܵܫܵܐ ܐܲܬܼܩܸܢ ܐܸܢܘܿܢ ܡܲܬܼܩܸܢ ܟܠܵܐ</l>
                <l n="490">ܡܸܫܬܲܡܠܸܐ ܦܸܠܓܿܘܼܬܼ ܐ̄̇ܢܵܫܵܐ ܒܸܠܥܵܕܼ ܦܸܠܓܹܿܗ ܀</l>
                <l n="491">:ܦܸܠܓܿܘܼܬܼ ܐ̄ܢܵܫܵܐ ܗ̄ܝܼ ܢܲܦܫܵܐ ܟܡܵܐ ܐܸܢ ܚܲܝܵܐ ܗ̄ܝܼ</l>
                <l n="492">ܘܠܵܐ ܡܸܬܼܩܲܝܡܵܐ ܣܵܥܘܿܪܘܼܬܼܵܗ̇ ܒܸܠܥܵܕܼ ܓܘܼܫܡܵܐ ܀</l>
                <l n="493">:ܠܵܗ̇ ܘܲܠܓܼܘܼܫܡܵܐ ܨܒܼܵܐ ܒܼܵܘܿܝܵܐ ܕܢܸܩܪܸܐ ܨܲܠܡܹܗ</l>
                <l n="494">ܘܐܲܝܟܲܢ ܡܲܨܝܵܐ ܕܒܸܠܥܵܕܼ ܓܘܼܫܡܵܐ ܬܨܘܼܪ ܣܘܼܥܪ̈ܵܢܹܐ ܀</l>
                <l n="495">ܒܓܼܘܼܫܡܵܐ ܝܲܗ̣̄ܒܼ ܠܵܗ̇ ܠܲܡܚܵܘܵܝܘܼ ܚܹܝܠ ܚܸܟܼ̈ܡܵܬܼܵܗ̇: </l>

                <pb ed="http://syriaca.org/bibl/1765" n="252"/>
                <l n="496">ܘܠܵܐ ܐܵܦܸܣ ܠܵܗ̇ ܐܵܦܠܵܐ ܒܫܸܢܬܹܗ ܕܬܸܣܥܘܿܪ ܡܸܕܸܿܡ ܀</l>
                <l n="497">:ܕܵܡܝܼܟ ܦܲܓܼܪܵܐ ܐܵܦ ܗܝ̤ ܥܲܡܹܗ ܟܲܕܼ ܠܵܐ ܕܵܡ̇ܝܵܐ</l>
                <l n="498">ܥܕܲܡ̇ܐ ܕܩܵܐܹ̇ܡ ܠܵܐ ܡܸܬܿܬܿܥܝܼܪܵܐ ܠܵܘܵܬܼ ܦܘܼܠܚܵܢܵܗ̇ ܀</l>
                <l n="499">:ܘܐܸܢܗܘ̤ ܕܕܲܡܝܼܟ ܠܵܐ ܐܸܬܼܡܲܨܝܲܬ̤ ܕܐܸܣܥܘܿܪ ܡܸܕܸܿܡ</l>
                <l n="500">ܐܲܝܟܲܢ ܡܲܨܝܵܐ ܗܵܫܵܐ ܕܵܛܒܼܝܼܥ ܒܫܸܢܬܼܵܐ ܕܡ̇ܘܬܵܐ ܀</l>
                <l n="501">:ܐܸܢ ܟܲܕܼ ܫܲܪܝܼܪ ܪܘܼܟܵܒܼ ܦܲܓܼܪܹܗ ܠܵܐ ܙܸܡܪܲܬ ܒܹܗ</l>
                <l n="502">ܠܲܝܟܲܢ ܙܵܡ̇ܪܵܐ ܗܵܫܵܐ ܕܥܒܼܝܼܕܼ ܡܸܕܼܪܵܐ ܫܝܼܛܵܐ ܀</l>
                <l n="503">:ܐܸܢ ܟܲܕܼ ܒܹܗ ܗ̄ܘ̣ܵܬܼ ܚܓܝܼܪ ܗ̄ܘ̣ܵܐ ܪܵܗܛܵܗ̇ ܒܫܸܢܬܼܵܐ ܕܟܹܿܐܒܹ̈ܐ</l>
                <l n="504">ܟܡܵܐ ܟܲܝ ܫܵܠ̇ܝܵܐ ܗܵܫܵܐ ܕܢܸܦܩܲܬ̤ ܡ̣ܢ ܗܲܕܵܡ̇ܘ̈ܗܝ ܀</l>
                <l n="505">:ܕܫܵܠ̇ܝܵܐ ܐܸܡ̇ܪܹܬܼ ܡ̣ܢ ܣܘܼܥܪ݁ܵܢܹܐ ܠܵܘ ܡ̣ܢ ܚܲܝܹ̈ܐ</l>
                <l n="506">ܕܠܲܝܬܿ ܠܲܟܼܝܵܢܵܗ̇ ܕܢܵܘܦܸܐ ܡܸܢܵܗ̇ ܚܹܝܠ ܚܲܝܘܼܬܼܵܐ ܀</l>
                <l n="507">:ܒܵܗ̇ ܗ̄ܘ̣ ܥܘܼܬܼܪܵܐ ܟܡܵܐ ܐܸܢ ܢܸܦܩܲܬ̤ ܡ̣ܢ ܓܵܘ ܒܲܝܬܵܗ̇</l>
                <l n="508">ܡܸܣܟܹܿܢܵܐ ܠܲܝܬܿ ܕܲܬܼܦܲܪܢܸܣ ܒܹܗ ܐܲܝܟ ܕܲܒܼܩܲܕܼܡ̇ܐ ܀</l>
                <l n="509">:ܒܵܗ̇ ܗ̄ܝܼ ܡܸܠܬܼܵܐ ܟܡܵܐ ܐܸܢ ܫܵܠ̇ܝܵܐ ܡ̣ܢ ܣܘܼܥܪ݁ܵܢܹܐ</l>
                <l n="510">ܠܸܫܢܵܐ ܠܲܝܬܼܿ ܕܲܬܿܬܲܪܓܸܿܡ ܒܹܗ ܚܹܝܠ ܚܸܟܼ̈ܡܵܬܼܵܗ̇ ܀</l>
                <l n="511">:ܒܵܗ̇ ܗ̄ܘ̣ ܗܵܘܢܵܐ ܢܸܫܪܵܐ ܕܲܩܢܸܐ ܦܵܪܘܿܚܘܼܬܼܵܐ</l>
                <l n="512">ܗܲܕܵܡܹ̈ܐ ܠܲܝܬܿ ܕܢܸܗܘܘܿܢ ܓܸܦܹ̈ܐ ܠܩܲܠܝܼܠܘܼܬܼܵܗ̇ ܀</l>
                <l n="513">:ܒܵܗ̇ ܗ̄ܘ̣ ܒܲܨܪܵܐ ܩܹܘܒܲܪܢܹܝܛܵܐ ܡܗܝܼܪ ܒܹܝܬܼ ܓܼܠܠܹ̈ܐ</l>
                <l n="514">ܐܲܪܡܹܢܘܿܢ ܠܲܝܬܿ ܕܚܵܒܹ̇ܫ ܪܘܼܚܵܐ ܠܓܼܵܘ ܡ̣ܢ ܥܘܼܒܹܿܗ ܀</l>
                <l n="515">:ܒܵܗ̇ ܐܝܼܬܲܝܗܘܿܢ ܙܵܘܥܹ̈̄ܐ ܥܘܼ̈ܒܹܿܗ ܩܲܢܝܲܝ̈ ܪܘܼܚܵܐ</l>
                <l n="516">ܡܲܠܵܚܵܐ ܠܲܝܬܿ ܕܢܚܘܼܪ ܫܲܦܝܼܪ ܠܘܵܬܼ ܘܲܥܕܲܝ̈ܗܘܿܢ ܀</l>
                <l n="517">:ܒܵܗ̇ ܟܠ ܡܸܕܸܿܡ ܕܐܝܼܬܼ ܠܲܟܼܝܵܢܵܗ̇ ܕܠܵܐ ܫܘܼܓܼܢܵܝܵܐ</l>
                <l n="518">ܟܝܵܢܵܐ ܘܡܸܠܬܼܵܐ ܘܚܹܝܠ ܚܲܝܘܼܬܼܵܐ ܟܲܕܸ ܫܲܬܿܝܼܩܝܼܢ ܀</l>
                <l n="519">:ܟܲܕ ܫܲܬܿܝܼܩܼܝܼܢ ܠܵܘ ܟܠ ܟܠܹܗ ܒܲܕܼܡܘܼܬܼ ܦܲܓܼܪܵܐ</l>
                <l n="520">ܐܸܠܵܐ ܕܲܫܠܹܝܢ ܡ̣ܢ ܣܘܼܥܪ̈ܵܢܹܐ ܕܲܒܼܝܲܕܼ ܪ̈ܚܼܫܹܐ ܀</l>
                <l n="521">:ܫܠܹܝܢ ܠܵܘ ܫܵܠܵܝܵܐ ܕܠܵܐ ܦܘܼܪܫܵܢܵܐ ܐܲܝܟ ܗܲܕܵܡܹ̈ܐ</l>
                <l n="522">ܐܸܠܵܐ ܥܝܼܪܝܼܢ ܘܐܵܦ ܡܸܬܼܚܲܫܒܼܝܼܢ ܘܠܲܝܬܼ ܦܘܼܠܚܵܢܵܐ ܀</l>
                <l n="523">:ܕܠܵܐ ܦܘܼܠܚܵܢܵܐ ܡܩܵܘܝܵܐ ܢܲܦܫܵܐ ܡ̇ܐ ܕܐܸܬܿܕܲܒܼܪܲܬ̤</l>
                <l n="524">ܒܲܕܼ ܠܲܝܬܿ ܡ̇ܐܝܣܵܐ ܕܐܘܼܡ̇ܢܘܼܬܼܵܐ ܕܬܸܬܼܚܲܫܲܚ ܒܹܗ ܀</l>
                <l n="525">:ܠܲܝܬܿ ܢܲܓܵܪܵܐ ܕܲܡܨܸܐ ܦܵܠܲܚ̇ ܒܸܠܥܵܕܼ ܥܸܫܦܵܐ</l>
                <l n="526">ܘܠܵܘ ܩܲܝܢܵܝܵܐ ܕܐܵܪܹܫ ܒܐܝܼܕܼܵܘ̈ܗܝ ܕܠܵܐ ܐܲܪܙܲܦܬܵܐ ܀</l>
                <l n="527">:ܠܲܝܬܿ ܡܲܠܵܚܵܐ ܕܪܵܕܹܐ ܒܝܲܡܵܐ ܒܸܠܥܵܕܼ ܐܸܠܦܵܐ</l>
                <l n="528">ܘܠܵܐ ܨܵܝܵܕܼܵܐ ܕܨܵܐܹ̇ܕ ܢܘܼܢܹ̈ܐ ܕܠܵܐ ܟܸܬܵܢܹ̈ܐ ܀</l>
                <l n="529">:ܠܵܐ ܐܝܼܬܼ ܠܢܲܦܫܵܐ ܐܸܠܦܵܐ ܕܩܲܝܣܹ̈ܐ ܦܲܓܼܪ̈ܵܢܵܝܹܐ</l>
                <l n="530">ܥܲܠ ܗܵܝ̇ ܫܲܠܝܵܐ ܡ̣ܢ ܡܲܪܕܿܝܼܬܼܵܐ ܕܝܲܡܵܐ ܡܠܝܼܠܵܐ ܀</l>
                <l n="531">:ܠܲܝܬܿ ܠܵܗ̇ ܥܸܫܦܵܐ ܒܸܣܪܵܢܵܝܬܵܐ ܨܒܼܝܼܥܲܬܼ ܒܲܕܼܡ̇ܐ</l>
                <l n="532">ܥܲܠ ܗܵܝ̇ ܒܲܛܝܼܠ ܪܘܼܟܵܒܼ ܩܲܝܣܹ̈ܐ ܕܦܵܪܘܿܫܘܼܬܼܵܗ̇ ܀</l>
                <l n="533">ܒܵܗ̇ ܩܲܝܡܵܐ ܐܘܼ ܡ̇ܢܘܼܬܼܵܗ̇ ܐܲܝܟ ܕܲܒܼܦܲܓܼܪܵܐ: </l>

                <pb ed="http://syriaca.org/bibl/1765" n="253"/>
                <l n="534">ܐܲܝܟ ܐܘܿ ܡ̇ܢܵܐ ܕܢܵܛܲܪ ܗܵܘܢܹܗ ܠܐܘܼܡ̇ܢܘܼܬܹܗ ܀</l>
                <l n="535">:ܗܵܟܲܢ ܫܸܦܪܵܬ̤ ܠܗܵܘ̇ ܠܐܘܼܡ̇ܢܵܐ ܪܲܒܿ ܐܘܼ ܡ̇ܢܹ̈ܐ</l>
                <l n="536">ܕܒܸܠܥܵܕܼ ܦܲܓܼܪܵܐ ܠܵܐ ܬܸܬܲܓܲܪ ܒܐܲܪ̈ܥܵܢܝܵܬܼܵܐ ܀</l>
                <l n="537">:ܠܵܗ̇ ܘܲܠܦܲܓܼܪܵܐ ܡ̣ܠܲܟ ܦܘܼܪܥܵܢܵܐ ܘܲܓܼܙܵܪ ܕܝܼܢܵܐ</l>
                <l n="538">ܘܐܲܟܚ̄ܕܼ ܚܵܪܬܿܝܼܢ ܛܘܼܒܹ̈ܐ ܕܪܵܘܡ̇ܐ ܘܢܸܓܼ̈ܕܹܿܐ ܕܐܲܪܥܵܐ ܀</l>
                <l n="539">:ܠܗܵܘ̇ ܦܘܼܪܥܵܢܵܐ ܡܣܲܟܹܿܝܢ ܐܲܟܲܚ̄ܕܼ ܗܝ̤ ܘܲܪܚܘܼܡ̇ܗ̇</l>
                <l n="540">ܘܲܟܼܡܵܐ ܕܫܲܬܿܝܼܩ ܦܲܓܼܪܵܐ ܒܩܲܒܼܪܵܐ ܐܵܦ ܗܝ̤ ܒܚܲܝܹ̈ܐ ܀</l>
                <l n="541">:ܒܚܲܝܹ̈ܐ ܚܓܼܝܼܪܹ̈ܐ ܫܲܠܝܵܐ ܗܵܫܵܐ ܕܠܵܐ ܗܲܠ̈ܟܼܵܬܼܵܐ</l>
                <l n="542">ܒܗܵܘ̇ ܐܸܣܟܹܿܡܵܐ ܕܟܲܕܼ ܐܝܼܬܲܝܗܘܿܢ ܥܘܸܠܹ̈ܐ ܒܟܲܪܣܵܐ ܀</l>
                <l n="543">:ܗܘ̤ܝܘܼ ܟܲܕܼ ܗܘ̤ ܚܲܝܠܵܐ ܕܩܲܢܝܵܐ ܒܟܲܪܣܵܐ ܘܲܠܒܲܪ</l>
                <l n="544">ܘܲܟܼܡܵܐ ܕܐܲܚܝܼܕܼ ܬܪܲܥ ܡܲܦܲܩܬܵܐ ܟܠܝܵܐ ܐܵܦ ܗܝ̤ ܀</l>
                <l n="545">:ܗܝ̤ ܗ̄ܝܼ ܒܟܲܪܣܵܐ ܘܲܒܼܓܼܵܘ ܫܸܢܬܼܵܐ ܘܲܒܼܓܼܵܘ ܩܲܒܼܪܵܐ</l>
                <l n="546">ܘܚܲܟܿܝܼܡܵܐܝܼܬܼ ܢܵܛ̇ܪܵܐ ܛܲܟܼܣܵܐ ܕܝܼܠܵܗ̇ ܘܕܼܝܼܠܹܗ ܀</l>
                <l n="547">:ܠܲܝܬܼ ܠܵܗ̇ ܕܬܸܚܛܹܐ ܘܠܵܐ ܕܬܸܙܕܲܕܲܩ ܐܸܠܵܐ ܐܸܢ ܒܹܗ</l>
                <l n="548">ܘܠܵܐ ܕܲܬܼܪܲܟܸܿܒܼ ܦܚܵܣܵܐ ܘܡܸܠܹ̈ܐ ܡ̣ܢ ܒܸܠܥܵܕܵܘܗܝ ܀</l>
                <l n="549">:ܐܸܠܘܼ ܡܲܨܝܵܐ ܗܝ̤ ܒܲܠܚܘܿܕܹܝܗ̇ ܠܡܸܙܕܲܕܵܩܘ̣</l>
                <l n="550">ܗܵܐ ܡ̣ܢ ܟܲܕܿܘܼ ܦܪ݂ܲܥ ܗ̄ܘ̣ܵܐ ܥܵܘ̣ܠܵܐ ܕܕܼܵܪܹ̈ܐ ܩܲܕܼܡܹ̈ܐ ܀</l>
                <l n="551">:ܐܸܠܘ̣ ܦܫܝܼܩ ܗ̄ܘ̣ܵܐ ܠܢܲܦܫܹܗ ܕܐܵܕܼܵܡ ܠܡܸܦܪܲܥ ܕܲܚܛܵܬ̤</l>
                <l n="552">ܠܲܝܬܿ ܗ̄ܘ̣ܵܐ ܫܲܪܒܵܐ ܡ̣ܢ ܣܲܟܼܠܘܼܬܼܵܐ ܕܲܒܼܦܲܪܣܣܵܐ ܀</l>
                <l n="553">:ܘܐܸܠܘ̣ ܦܪ݂ܲܥ ܗ̄ܘ̣ܵܐ ܐ̄ܫܛܵܪ ܝܵܘ̈ܒܵܬܼܵܐ ܕܐܲܝܠܹܝܢ ܕܲܥܢܲܕܘ</l>
                <l n="554">ܠܲܝܬܿ ܗ̄ܘ̣ܵܐ ܕܝܼܢܵܐ ܘܠܵܐ ܬܲܒܼ̈ܥܵܬܼܵܐ ܥܲܡ ܩܲܕܼܡ̇ܝܹ̈ܐ ܀</l>
                <l n="555">ܕܩܲܝܵܡ ܕܝܼܢܵܐ ܣܸܦܪܹ̈ܐ ܩܵܥܹ̇ܝܢ ܐܲܝܟ ܫܝܼܦܘܼܪܹ̈ܐ: </l>

                <pb ed="http://syriaca.org/bibl/1765" n="254"/>
                <l n="556">ܘܲܕܼܠܲܝܬܿ ܥܲܡܠܹ̈ܐ ܠܢܲܦܫܵܐ ܠܚܘܿܕܹܝܗ̇ ܟܝܵܢܵܐ ܣܵܗܹ̇ܕܼ ܀</l>
                <l n="557">:ܡ̇ܕܹܝܢ ܚܲܝܵܒܼ ܦܲܓܼܪܵܐ ܘܢܲܦܫܵܐ ܠܡܸܦܪܲܥ ܕܲܚܛܵܘ</l>
                <l n="558">ܥܲܕܼܠܵܐ ܦܵܪ݁ܫܝܼܢ ܚܲܕܼ ܡ̣ܢ ܚܵܒܼܪܹܗ ܘܒܼܵܛܹ̇ܠ ܥܲܡܠܵܐ ܀</l>
                <l n="559">:ܡ̇ܕܹܝܢ ܙܵܕܹܿܩ ܠܡܸܙܕܲܕܵܩܘܼ ܠܟܼܠܹܗ ܐ̄ܢܵܫܵܐ</l>
                <l n="560">ܥܲܕܼܠܵܐ ܐܵܬܹܿܐ ܡ̇ܘܬܵܐ ܝܲܥܢܵܐ ܘܒܼܵܠܲܥ ܦܲܓܼܪܹܗ ܀</l>
                <l n="561">:ܬܵܘ ܡ̇ܝܘܼܿܬܹ̈ܐ ܠܦܘܼܚܘ ܙܸܕ̈ܩܵܬܼܵܐ ܥܲܕܼ ܚܲܝܝܼܢ ܐ̄̇ܢܬܿܘܿܢ</l>
                <l n="562">ܕܒܼܵܬܲܪ ܡ̇ܘܬܵܐ ܠܲܝܬܿ ܦܘܼܠܚܵܢܵܐ ܕܫܲܦܝܼܪ ܘܲܣܢܹܐ ܀</l>
                <l n="563">:ܬܵܘ ܢܸܬܼܟܲܫܲܦ ܒܦܲܓܼܪܵܐ ܘܢܲܦܫܵܐ ܠܪ̈ܲܚܡܹܐ ܕܓܲܒܼ݂ܠܘܼܢ</l>
                <l n="564">ܕܲܢܦܲܨܘܿܢܵܢ ܡ̣ܢ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀ </l>
            </div>

        </body>
    </text>
</TEI>
