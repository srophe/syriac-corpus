<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8826">On That Star Which
                    the Magi Saw - <foreign xml:lang="syr">ܥܲܠ ܟܵܘܟ݁ܒ̣ܵܐ ܗܵܘ̇ ܕܐܸܬܼܚܙܝܼ
                    ܠܲܡܓ̣ܘܼ̈ܫܹܐ</foreign></title>
                <title xml:lang="en" level="s" ref="http://syriaca.org/work/8820">The Memre of Jacob
                    of Serugh</title>
                <title level="s">The Oxford-BYU Syriac Corpus</title>
                <author ref="http://syriaca.org/person/42">Jacob of Serugh</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">Paul Bedjan</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
                    <name type="person">Fr. Shlimon</name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>The Oxford-BYU Syriac Corpus</authority>
                <idno type="URI">https://syriaccorpus.org/345</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <analytic>
                        <editor>Paul Bedjan</editor>
                        <title level="a">On the Star Which the Magi Saw</title>
                        <idno type="URI">http://syriaca.org/bibl/1732</idno>
                    </analytic>
                    <monogr>
                        <title level="m">Homiliae selectae Mar-Jacobi Sarugensis</title>
                        <imprint>
                            <pubPlace>Paris</pubPlace>
                            <publisher>Harrassowitz</publisher>
                            <date when="1905">1905</date>
                        </imprint>
                        <extent>5 Volumes</extent>
                        <biblScope type="vol">1</biblScope>
                        <biblScope type="pp">84-152</biblScope>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>The Oxford-BYU Syriac Corpus is a joint project of the University of Oxford and
                    Brigham Young University in collaboration with Vanderbilt University and the
                    Initiative for Digital Humanities, Media, and Culture at Texas A&amp;M
                    University.</p>
                <!-- Look at editorialDecl desription in P5 for labels (https://www.tei-c.org/release/doc/tei-p5-doc/en/html/ref-editorialDecl.html) and use as necessary to describe the corpus/text in question -->
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc>
            <change when="2018-03-28" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text>
        <body>
            <div type="title">
                <ab xml:lang="syr">ܥܲܠ ܟܵܘܟ݁ܒ̣ܵܐ ܗܵܘ̇ ܕܐܸܬܼܚܙܝܼ ܠܲܡܓ̣ܘܼ̈ܫܹܐ</ab>
            </div>
            <div type="rubric" xml:lang="syr">
                <l>ܕܝܼܠܹܗ ܕܩܲܕܝܼܫܵܐ ܡܵܪܝ ܝܲܥܩܘܿܒ̣</l>
                <l>ܡܐܡܪܐ. ܘ. </l>
                <l>ܕܥܲܠ ܟܵܘܟ݁ܒ̣ܵܐ ܗܵܘ̇ ܕܐܸܬܼܚܙܝܼ ܠܲܡܓ̣ܘܼ̈ܫܹܐ: </l>
                <l>ܘܥܲܠ ܩܸܛܠܵܐ ܕܝܲܠܘܼ̈ܕܹܐ. </l>
            </div>
            <div type="text" xml:lang="syr">
                <l>ܕܼܢܚܵܐ ܪܲܒܵܐ ܕܲܡ̣ܠܵܐ ܥܵܠܡܵܐ ܡ̣ܢ ܙܲܠܝܼܩܵܘ̈ܗܝ: </l>
                <l>ܐܲܕܼܢܲܚ ܢܘܼܗܪܵܟ̣ ܥܲܠ ܚܘܼ̈ܫܵܒܲܝ ܐܹܡܲܪ ܫܲܪܒܵܟ̣܀ </l>
                <l>ܨܵܡܚܹܗ ܕܐܲܒ̣ܵܐ ܕܐܸܫܲܕܼ ܢܘܼܗܪܵܐ ܥܲܠ ܚܸܫܘܿܟܹ̈ܐ: </l>
                <l>ܐܲܢܗܲܪ ܬܲܪܥܝܼܬܼܝ ܕܐܲܟ̣ܪܸܙ ܡܹܐܡܪܵܐ ܕܲܫܒ̣ܝܼܚܘܼܬܼܵܟ̣܀ </l>
                <l>ܨܲܠܡܵܐ ܕܫܘܼܒ̣ܚܹܗ ܕܢܘܼܗܪܵܐ ܪܲܒܵܐ ܕܲܢܚܸܬܼ ܠܐܲܪܥܵܐ: </l>
                <l>ܨܘܼܪ ܒܝܼ ܡܸܠܬܼܵܐ ܕܡܲܠܝܵܐ ܢܘܼܗܪܵܐ ܬܚܵܘܸܐ ܫܘܼܦܪܲܝܟ܀ </l>
                <l/>
                <pb ed="http://syriaca.org/bibl/1732" n="85"/>
                <l>ܫܸܡܫܵܐ ܦܲܐܝܵܐ ܕܙܲܕ݁ܝܼܩܘܼܬܼܵܐ ܕܲܕܼܢܲܚ̣ ܒܐܲܬܼܪܲܢ: </l>
                <l>ܙܠܘܿܚ ܒܝܼ ܢܘܼܗܪܵܟ̣ ܕܐܹܡܲܪ ܫܲܪܒܵܟ̣ ܢܲܗܝܼܪܵܐܝܼܬܼ܀ </l>
                <l>ܒܵܟ̣ ܐܸܬܼܢܲܗܲܪܘ ܟܠܗܘܿܢ ܣܵܘ̈ܦܹܐ ܕܚܸܫܘܿܟ̣ܝܼܢ ܗ̄ܘ̣ܵܘ: </l>
                <l>ܘܛܵܦܲܬ݀ ܐܲܪܥܵܐ ܒܢܘܼܗܪܵܟ̣ ܓܲܐܝܵܐ ܕܐܸܫܬܲܕܲܪ ܠܵܗ̇܀ </l>
                <l>ܢܦܲܩ̣ܘ ܙܲܠܝܼܩܲܝ̈ܟ ܥܲܠ ܦܸܢ̈ܝܵܬܼܵܐ ܘܐܲܢܗܲܪܘ ܐܸܢܹܝܢ: </l>
                <l>ܘܗܵܐ ܡܸܬܼܒܲܣܡܝܼܢ ܥܲܡ̈ܡܹܐ ܒܢܘܼܗܪܵܟ̣ ܕܐܲܦܨܲܚ̣ ܐܸܢܘܿܢ܀ </l>
                <l>ܠܟ̣ܠܹܗ ܚܸܫܟܵܐ ܕܲܦܬܲܟ̣ܪܘܼܬܼܵܐ ܨܪܵܘ ܙܲܠܝܼܩܲܝ̈ܟ: </l>
                <l>ܘܥܲܠ̣ܘ ܐܲܩܝܼܡ̣ܘ ܠܵܟ̣ ܨܲܠܡܵܐ ܕܢܘܼܗܪܵܐ ܒܹܝܬܼ ܚܸܫܘܿܟܹ̈ܐ܀ </l>
                <l>ܠܲܡܓ̣ܘܼܫܘܼܬܼܵܐ ܒܟ̣ܵܘܟܲܒ̣ ܢܘܼܗܪܵܐ ܫܠܲܚ̣ܬ݁ ܐܸܓܲܪܬܵܐ: </l>
                <l>ܘܡ̣ܢ ܚܸܫܘܿܟ̣ܵܐ ܢܓܲܕܬ݁ ܐܲܦܸܩܬܵܗ̇ ܨܹܝܕܼ ܢܲܗܝܼܪܵܟ̣܀ </l>
                <l>ܠܒܹܝܬܼ ܥܲܡܘܼܛܹ̈ܐ ܪܸܛ̣ ܐܝܼܙܓܲܕܵܟ̣ ܠܲܡܣܲܒܵܪܘܼ: </l>
                <l>ܘܲܕܼܪܲܫ̣ ܬܲܡܵܢ ܐܘܼܪܚܵܐ ܠܕܸܢܚܵܟ̣ ܕܲܢܗܲܠܸܟ̣ ܒܵܗ̇܀ </l>
                <l>ܫܡܲܥܘ ܦܵܪ̈ܘܿܫܹܐ ܒܚܘܼܒܹܐ ܪܲܒܵܐ ܕܠܵܐ ܕܘܼܘܵܕܼܵܐ: </l>
                <l>ܥܲܠ ܗܵܘ̇ ܕܸܢܚܹܗ ܕܟ̣ܵܘܟܲܒ̣ ܢܘܼܗܪܵܐ ܕܐܸܫܬܲܕܲܪ ܗ̄ܘ̣ܵܐ܀ </l>
                <l>ܗܵܐ ܡܲܕܼܢܲܚ ܐ̄ܢܵܐ ܥܸܠܬܹܗ ܕܡܹܐܡܪܵܐ ܕܐܲܝܕܵܐ ܐܝܼܬܹܝܗ̇: </l>
                <l>ܠܵܐ ܐ̄ܢܵܫ ܢܸܡܐܲܢ ܡ̣ܢ ܬܲܫܥܝܼܬܼܵܐ ܕܡܲܠܝܵܐ ܬܲܗܪܵܐ܀ </l>
                <l>ܥܲܠ ܗܵܘ̇ ܕܸܢܚܵܐ ܐܲܠܵܗܵܝܵܐ ܕܕܵܠ̣ ܡ̣ܢ ܪܵܘܡܵܐ: </l>
                <l>ܘܲܢܓܲܕܼ ܐܲܝܬ݁ܝܼ ܡܓ̣ܘܼ̈ܫܹܐ ܕܢܸܚܙܘܿܢ ܡܲܠܟܵܐ ܪܲܒܵܐ܀ </l>
                <l>ܥܲܠ ܗܵܘ̇ ܝܲܠܕܹܗ ܕܡܵܪܹܐ ܪ̈ܵܘܡܹܐ ܕܲܢܚܸܬܼ ܠܐܲܪܥܵܐ: </l>
                <l>ܘܲܠܪ̈ܲܚܝܼܩܹܐ ܩ̣ܪܵܐ ܕܢܸܬܼܚܲܕ݁ܬܼܘܼܢ ܒܝܼܠܝܼܕܼܘܼܬܹܗ܀ </l>
                <l>ܥܲܠ ܐܝܼܙܓܲܕܵܐ ܕܐܲܪܡܝܼ ܐܘܼܪܚܹܗ ܒܪܵܘܡܵܐ ܕܲܠܥܸܠ: </l>
                <l>ܘܫܲܓ̣ܫܵܗ̇ ܠܦܵܪܹܣ ܡ̣ܢ ܙܲܠܝܼ̈ܩܹܐ ܕܥܲܙܝܼܙܘܼܬܹܗ܀ </l>
                <l/>
                <pb ed="http://syriaca.org/bibl/1732" n="86"/>
                <l>ܥܲܠ ܚܘܼ̈ܫܵܒܹܐ ܕܟܲܠܕܼܵܝܘܼܬܼܵܐ ܕܐܸܬܼܦܲܪܣܝܼܘ ܒܹܗ: </l>
                <l>ܕܨܵܕܵܗ̇ ܒܕܼܝܼܠܵܗ̇ ܘܲܗܘ݀ܵܬܼ ܕܝܼܠܹܗ ܘܫܸܒ̣ܩܲܬ݀ ܕܝܼܠܵܗ̇܀ </l>
                <l>ܥܲܠ ܛܘܼܝܵܒ̣ܵܐ ܕܪܹ̈ܫܲܝ ܦܵܪܹܣ ܕܲܣܠܸܩ̣ܘ ܠܲܝܗܘܼܕܼ: </l>
                <l>ܘܥܲܠ ܩܘܼܪ̈ܒܵܢܹܐ ܕܲܠܝܲܠܘܼܕܼܵܐ ܒܚܘܼܒܵܐ ܩܲܪܸܒ̣ܘ܀ </l>
                <l>ܥܲܠ ܗܹܪܘܿܕܸܣ ܓܵܪܣܵܐ ܠܝܼܛܵܐ ܕܲܒ̣ܥ̣ܵܐ ܕܢܸܩܛܘܿܠ: </l>
                <l>ܠܐܲܝܠܵܐ ܥܠܲܝܡܵܐ ܕܲܗܦܲܟ̣ ܪܲܨܹܗ ܒܚܲܣܝܼܢܘܼܬܹܗ܀ </l>
                <l>ܥܲܠ ܫܘܼܩܵܢܵܐ ܕܫܲܒ̣ܪܲܝ ܨܸܗܝܘܿܢ ܕܐܸܬܼܩܲܛܲܠܘ ܗ̄ܘ̣ܵܐ: </l>
                <l>ܘܥܲܠ ܡܲܚܲܬ݁ܬܹܗ ܕܡܵܪܝܵܐ ܠܡܸܨܪܹܝܢ ܐܲܝܟ̣ ܥܵܪܘܿܩܵܐ܀ </l>
                <l>ܗܵܠܹܝܢ ܘܲܥ̈ܕܹܐ ܣܵܡܲܬ݀ ܡܸܠܬܼܵܐ ܕܲܒ̣ܗܘܿܢ ܬܫܲܪܸܐ: </l>
                <l>ܘܡܵܢܗܘܿܢ ܬܸܚܙܘܿܩ ܥܲܠ ܬܲܫܥܝܼܬܼܵܐ ܕܡܲܠܝܵܐ ܬܲܗܪܵܐ܀ </l>
                <l>ܠܗܵܢܵܐ ܡܹܐܡܪܵܐ ܫܲܩ̣ܠܘܼܗܝ ܙܵܘ̈ܥܹܐ ܡ̣ܢ ܪܸܥܝܵܢܵܐ: </l>
                <l>ܘܲܒ̣ܡܲܪܟܲܒ̣ܬܼܵܐ ܟܕܲܢ ܚܘܼ̈ܫܵܒܹܐ ܕܢܸܦܘܿܩ ܠܐܲܪܥܵܐ܀ </l>
                <l>ܗܵܢܵܐ ܫܲܪܒܵܐ ܓܵܚ̣ ܢܸܬܼܡܲܠܲܠ ܡ̣ܢ ܬܵܚܘܿܒ̣ܵܐ: </l>
                <l>ܠܵܐ ܕܹܝܢ ܬܵܚܘܿܒ̣ ܡܹܐܡܪܵܐ ܬܡܝܼܗܵܐ ܐܲܝܟ̣ ܐܵܡܘܿܪܹܗ܀ </l>
                <l>ܠܵܘ ܒܐܵܡܘܿܪܵܗ̇ ܕܡܸܠܬܼܵܐ ܬܚܘܿܪ ܡܵܐ ܕܡܸܬܼܐܲܡܪܵܐ: </l>
                <l>ܒܫܘܼܦܪܵܐ ܕܓ̣ܵܘ̈ܢܹܐ ܕܲܥܙܝܼܠܝܼܢ ܒܵܗ̇ ܬܗܲܪܬܲܩܢܵܐܝܼܬܼ܀ </l>
                <l>ܡܥܵܕܼ ܗ̄ܘ̣ ܕܢܸܫܪܸܐ ܠܐܲܬܼܪܵܐ ܙܥܘܿܪܵܐ ܡܸܕܸܡ ܪܲܒܵܐ: </l>
                <l>ܠܵܐ ܕܹܝܢ ܙܵܥܲܪ ܐܲܝܢܵܐ ܕܪܲܒܵܐ ܗ̄ܘ̣ ܡ̣ܢ ܡܵܐ ܕܲܙܥܘܿܪ܀ </l>
                <l>ܐܵܦ ܗܘ݀ ܡܵܪܲܢ ܒܹܝܬܼ ܢܲܓܵܪܵܐ ܫ̣ܪܵܐ ܐܲܝܟ̣ ܫܝܼܛܵܐ: </l>
                <l>ܘܗܵܫܵܐ ܫܲܪ̈ܒܵܘܗܝ ܨܹܝܕܼ ܚܲܠܵܫܵܐ ܢܡܲܠܸܠ ܐܸܢܘܿܢ܀ </l>
                <l>ܥܝܵܕܼܵܐ ܐܝܼܬܼ ܠܹܗ ܕܢܲܪܟܸܢ ܚܘܼܒܹܗ ܠܲܙܥܘܿܪܝܼܬܼܵܐ: </l>
                <l>ܕܲܠܪܲܒ݁ܘܼܬܼܵܐ ܕܥܵܠܡܵܐ ܢܸܒ̣ܣܘܿܪ ܐܲܝܟܵܐ ܕܐܝܼܬܹ̇ܝܗ̇܀ </l>
                <l/>
                <pb ed="http://syriaca.org/bibl/1732" n="87"/>
                <l>ܨܹܝܕܼ ܡܸܣܟܹ݁ܢܬܵܐ ܘܲܡܫܵܘܚܲܕܬܵܐ ܫ̣ܪܵܐ ܥܲܬ݁ܝܼܪܵܐ: </l>
                <l>ܘܗܵܪܟܵܐ ܐܲܫܪܝܼ ܫܟ̣ܝܼܢܬܵܐ ܕܡܹܐܡܪ̈ܵܘܗܝ ܨܹܝܕܼ ܬܵܚܘܿܒ̣ܵܐ܀ </l>
                <l>ܡܲܠܟܵܐ ܕܡܲܠܟܹ̈ܐ ܒܹܝܬܼ ܡܸܣ̈ܟܹܢܹܐ ܡܸܬܼܗܲܦܲܟ̣ ܗ̄ܘ̣ܵܐ: </l>
                <l>ܕܒܲܣܢܝܼܩܘܼܬܹܗ ܠܥܵܠܡܵܐ ܢܲܥܬܲܪ ܡܸܬܼܦܲܪܲܣ ܗ̄ܘ̣ܵܐ܀ </l>
                <l>ܐ̄ܬ݀ܵܐ ܗ̄ܘ̣ܵܐ ܠܝܲܠܕܵܐ ܗܵܘ̇ ܣܵܥܲܪ ܟܠ ܒܲܒ̣ܛܲܝܼܠܘܼܬܹܗ: </l>
                <l>ܘܨܹܝܕܼ ܪ̈ܲܚܝܼܩܹܐ ܫ̣ܕܼܵܐ ܐܝܼܙܓܲܕܵܐ ܢܟܲܢܸܫ ܐܸܢܘܿܢ܀ </l>
                <l>ܒܲܚܕܼܵܐ ܟܬܼܝܼܒ̣ܬܵܐ ܕܫܲܕܲܪ ܠܐܵܬܼܘܿܪ ܐܸܫܬܲܓ̣ܫܲܬ݀ ܗ̄ܘ̣ܵܬܼ: </l>
                <l>ܘܲܒ̣ܩܘܼܪ̈ܒܵܢܹܐ ܕܬܸܚܙܸܐ ܐܲܦܵܘ̈ܗܝ ܡܸܬܼܪܲܗܒܵܐ ܗ̄ܘ̣ܵܬܼ܀ </l>
                <l>ܦܵܩܘܿܕܼܘܼܬܹܗ ܚܵܘܝܼ ܒܐܵܬ݀ܵܐ ܕܡܲܠܝܵܐ ܬܲܗܪܵܐ: </l>
                <l>ܕܗ݀ܝܘܼ ܡܪܵܐ ܕܪܵܘܡܵܐ ܘܥܘܼܡܩܵܐ ܠܹܗ ܡܸܫܬܲܡܥܝܼܢ܀ </l>
                <l>ܚܕܼܵܐ ܐܵܬܘܼܬܼܵܐ ܕܢܘܼܗܪܵܐ ܣܪܲܛ̣ ܗ̄ܘ̣ܵܐ ܠܪܹ̈ܫܲܝ ܦܵܪܹܣ: </l>
                <l>ܘܲܛ̣ܥܲܢܘ ܘܐܲܝܬ݁ܝܼܘ ܩܘܼܪ̈ܒܵܢܲܝܗܘܿܢ ܠܲܡܩܲܪܵܒ̣ܘܼ܀ </l>
                <l>ܫܲܕܲܪ ܢܘܼܗܪܵܐ ܕܲܠܚܸܫܘܿܟ̣ܵܐ ܒܐܲܬܼܪܹܗ ܢܸܩܛܘܿܠ: </l>
                <l>ܘܲܒ̣ܗܵܘ̇ ܬܵܘܫܵܐ ܕܲܦܬܲܟ̣ܪܘܼܬܼܵܐ ܐܘܼܪܚܵܐ ܢܸܥܒܸ݁ܕܼ܀ </l>
                <l>ܚܲܕܼ ܙܲܗܪܝܼܪܵܐ ܫ̣ܕܼܵܐ ܒܹܗ ܒܐܲܬܼܪܵܐ ܡ̣ܢ ܙܲܠܝܼܩܵܘ̈ܗܝ: </l>
                <l>ܘܲܨ̣ܪܵܐ ܒܕܸܢܚܹܗ ܠܠܸܠܝܵܐ ܕܛܘܼܥܝܲܝ ܕܐܸܬܼܥܲܫܲܢ ܗ̄ܘ̣ܵܐ܀ </l>
                <l>ܠܟ̣ܠܹܗ ܥܵܠܡܵܐ ܐ̄ܬ݀ܵܐ ܗ̄ܘ̣ܵܐ ܕܢܲܢܗܲܪ ܒܝܼܠܝܼܕܼܘܼܬܹܗ: </l>
                <l>ܘܲܠܪܹܫ ܐܲܪܥܵܐ ܫܠܲܚ̣ ܩܲܕܼܡܵܐܝܼܬܼ ܕܬܹܐܬܸܐ ܨܐܕܼܵܘܗܝ܀ </l>
                <l>ܠܐܲܬܼܪܵܐ ܕܡܲܒ̣ܥܲܕܼ ܡ̣ܢ ܝܘܼܠܦܵܢܵܐ ܘܡ̣ܢ ܟܪ̈ܘܿܙܹܐ: </l>
                <l>ܫܠܝܼܚܵܐ ܕܢܘܼܗܪܵܐ ܫܲܕܲܪ ܕܢܲܝܬܹ̇ܝܘܗܝ ܢܸܬܼܟܵܘܲܢ ܗ̄ܘ̣ܵܐ܀ </l>
                <l>ܢܝܼܪܵܐ ܕܨܸܡ̈ܚܹܐ ܣܵܡ̣ ܥܲܠ ܟܲܬܼܦܵܐ ܕܒܲܥܪܝܼܪ̈ܵܝܹܐ: </l>
                <l>ܘܐܲܠܒܸܟ̣ ܐܸܢܘܿܢ ܐܘܼܪܚܵܐ ܕܢܹܐܬܼܘܿܢ ܨܹܝܕܼ ܦܘܼܠܚܵܢܹܗ܀ </l>
                <l/>
                <pb ed="http://syriaca.org/bibl/1732" n="88"/>
                <l>ܡܲܠܟܵܐ ܝ̄ܠܝܼܕܼܵܐ ܩܪܵܒ̣ܵܐ ܣܕܲܪ ܗ̄ܘ̣ܵܐ ܥܲܡ ܚܸܫܘܿܟܹ̈ܐ: </l>
                <l>ܕܲܢܚܵܘܸܐ ܗ̄ܘ̣ܵܐ ܕܓܲܒܹܗ ܩܵܐܹ̇ܡ ܥܲܠ ܙܵܟ̣ܘܿܬܼܵܐ܀ </l>
                <l>ܟܹܐܦܵܐ ܕܢܘܼܗܪܵܐ ܫ̣ܕܼܵܐ ܗ̄ܘ̣ܵܐ ܒܠܸܠܝܵܗ̇ ܕܲܡܓ̣ܘܼܫܘܼܬܼܵܐ: </l>
                <l>ܘܚܲܝ̈ܠܲܝ ܚܸܫܟܵܐ ܐܸܬܼܒܲܕܲܪܘ ܗ̄ܘ̣ܵܘ ܡ̣ܢ ܥܲܙܝܼܙܵܐ܀ </l>
                <l>ܡ̣ܢ ܙܲܠܝܼܩܵܐ ܥ̣ܒܲܕܼ ܠܹܗ ܓܹܐܪܵܐ ܢܘܼܪܵܢܵܝܵܐ: </l>
                <l>ܘܲܫ̣ܕܼܵܐ ܒܲܙܥܹܗ ܠܗܵܘ̇ ܥܲܡܛܵܢܵܐ ܕܟܲܠܕܼܵܝܘܼܬܼܵܐ܀ </l>
                <l>ܒܚܲܒ̣ܠܵܐ ܕܢܘܼܗܪܵܐ ܢܓܲܕܼ ܠܲܡܓ̣ܘܼ̈ܫܹܐ ܕܢܹܐܬܼܘܿܢ ܨܹܐܕܼܵܘܗܝ: </l>
                <l>ܘܲܙܟ̣ܵܐ ܒܕܸܢܚܹܗ ܠܣܸܕܼܪ̈ܲܝ ܦܵܪܹܣ ܘܐܲܦܸܩ̣ ܐܸܢܘܿܢ܀ </l>
                <l>ܠܡܲܢܗܵܪܘܼ ܓܹܝܪ ܠܥܵܠܡܵܐ ܟ̱ܠܹܗ ܐܸܫܬܲܕܲܪ ܗ̄ܘ̣ܵܐ: </l>
                <l>ܘܲܫܘܹܝܢ ܗ̄ܘ̣ܵܘ ܠܹܗ ܥܲܡ̈ܡܹܐ ܘܥܲܡܵܐ ܕܕܼܝܼܠܹܗ ܐܸܢܘܿܢ܀ </l>
                <l>ܫ̣ܪܵܐ ܗ̄ܘ̣ܵܐ ܒܥܲܡܵܐ ܘܫܲܕܲܪ ܢܹܐܬܼܘܿܢ ܥܲܡ̈ܡܹܐ ܨܹܐܕܼܵܘܗܝ: </l>
                <l>ܕܲܠܪ̈ܲܚܝܼܩܹܐ ܘܲܠܩܲܪ̈ܝܼܒܹܐ ܢܚܲܕܸܐ ܕܸܢܚܹܗ܀ </l>
                <l>ܣܲܩܪܵܐ ܕܢܘܼܗܪܵܐ ܫܲܕܲܪ ܡܲܠܟܵܐ ܠܒܹܝܬܼ ܚܸܫܘܿܟܹ̈ܐ: </l>
                <l>ܕܢܲܦܸܩ ܐܸܢܘܿܢ ܡ̣ܢ ܗܵܘ̇ ܠܸܠܝܵܐ ܕܚܲܦܝܼ ܐܸܢܘܿܢ܀ </l>
                <l>ܟܬܲܒ̣ ܐܸܓܲܪܬܵܐ ܘܫܲܕܲܪ ܠܐܲܬܼܪܵܐ ܒܝܲܕܼ ܐܝܼܙܓܲܕܵܐ: </l>
                <l>ܕܢܸܗܘܸܐ ܫܲܝܢܵܐ ܒܐܲܪܥܵܐ ܕܚܸܪܒܲܬ݀ ܒܲܡܓ̣ܘܼܫܘܼܬܼܵܐ܀ </l>
                <l>ܠܟ̣ܵܘܟ݁ܒ̣ܵܐ ܫܲܕܲܪ ܕܲܠܪ̈ܲܚܝܼܩܹܐ ܒܕܸܢܚܹܗ ܢܸܩܪܸܐ: </l>
                <l>ܕܐ̄ܢܵܫ ܡ̣ܢ ܐܲܪܥܵܐ ܡܚܝܼܠ ܗ̄ܘ̣ܵܐ ܕܢܹܐܙܲܠ ܢܲܝܬܸܐ ܐܸܢܘܿܢ܀ </l>
                <l>ܒܐܘܼܪܚܵܐ ܪܗܝܼܒ̣ܬܵܐ ܛܵܣ̣ ܐܝܼܙܓܲܕܹܗ ܩܲܠܝܼܠܵܐܝܼܬܼ: </l>
                <l>ܘܲܒ̣ܣܲܒ̣ܪ̈ܵܬܼܵܐ ܫܲܦܝܼܪ̈ܵܬܼܵܐ ܠܐܲܬܼܪܵܐ ܫܲܓ̣ܫܹܗ܀ </l>
                <l>ܘܡܵܢܵܐ ܗ̄ܘ̣ܵܬܼ ܟܲܝ ܥܸܠܬܹܗ ܕܟ̣ܵܘܟ݁ܒ̣ܵܐ ܕܐܸܫܬܲܕܲܪ ܗ̄ܘ̣ܵܐ: </l>
                <l>ܘܡܸܛܠ ܡܵܢܵܐ ܩܪܵܐ ܠܲܡܓ̣ܘܼ̈ܫܹܐ ܒܕܸܢܚܹܗ ܪܲܒܵܐ܀ </l>
                <l/>
                <pb ed="http://syriaca.org/bibl/1732" n="89"/>
                <l>ܠܡܘܿܢ ܠܵܐ ܢܒ̣ܝܼܵܐ ܐܲܝܟ̣ ܕܲܒ̣ܢܝܼܢܘܹܐ ܐܲܟ̣ܪܸܙ ܬܲܡܵܢ: </l>
                <l>ܐܵܘ ܟܵܪܘܿܙܵܐ ܐܲܝܟ̣ ܒܲܪ ܡܲܬܲܝ ܣܲܒܲܪ ܐܸܢܘܿܢ܀ </l>
                <l>ܠܡܘܿܢ ܠܵܐ ܢܚܸܬܼ ܗ̄ܘ̣ܵܐ ܐܲܝܟ̣ ܐܹܫܲܥܝܵܐ ܘܐܲܠܸܦ̣ ܐܸܢܘܿܢ: </l>
                <l>ܕܒ̣ܵܛ̇ܢܵܐ ܒܬܼܘܼܠܬܵܐ ܘܝܵܠܕܵܐ ܡܲܠܟܵܐ ܕܠܵܐ ܙܘܼܘܵܓ̣ܵܐ܀ </l>
                <l>ܠܡܘܿܢ ܠܵܐ ܒܸܚܫܲܬ݀ ܐܘܼܪܚܵܐ ܠܬܲܡܵܢ ܕܲܢܒ̣ܝܼܘܼܬܼܵܐ: </l>
                <l>ܘܲܒ̣ܓܸܠܝܵܢܹ̈ܝܗ̇ ܐܲܠܵܗܵܝܹ̈ܐ ܩܪܵܬ݀ ܠܲܡܓ̣ܘܼ̈ܫܹܐ܀ </l>
                <l>ܠܐܲܝܢܵܐ ܦܘܼܪܣܵܐ ܟܵܘܟܲܒ̣ ܢܘܼܗܪܵܐ ܢܚܸܬܼ ܒܵܬܲܪܗܘܿܢ: </l>
                <l>ܘܒܲܐܝܢܵܐ ܩܵܠܵܐ ܣܒܲܪܬܼܵܐ ܕܝܲܠܕܵܐ ܙܪܲܥ̣ ܒܐܸܕܼܢܲܝ̈ܗܘܿܢ܀ </l>
                <l>ܫܠܝܼܚܵܐ ܕܐܸܠܵܐ ܒܕܸܢܚܹܗ ܠܵܐ ܡܡܲܠܸܠ ܗ̄ܘ̣ܵܐ: </l>
                <l>ܐܲܝܟܲܢ ܐܲܟ̣ܪܸܙ ܡܲܠܦܵܢܘܼܬܼܵܐ ܘܐܸܬܼܩܲܒܲܠ ܗ̄ܘ̣ܵܐ܀ </l>
                <l>ܠܡܘܿܢ ܠܵܐ ܢܒ̣ܝܼܵܐ ܐܸܫܬܲܕܲܪ ܗ̄ܘ̣ܵܐ ܐܲܝܟܲܢ ܕܐܸܡ̇ܪܹܬܼ: </l>
                <l>ܐܸܠܵܐ ܟܵܘܟ݁ܒ̣ܵܐ ܡܲܠܝܼ ܐܘܼܪܚܵܐ ܕܟ̣ܵܪܘܿܙܘܼܬܼܵܐ܀ </l>
                <l>ܗܵܪܟܵܐ ܥܸܠܬܼܵܐ ܐܸܫܬܲܟ̣ܚܲܬ݀ ܠܵܗ̇ ܠܟܲܠܕܼܵܝܘܼܬܼܵܐ: </l>
                <l>ܕܲܒ̣ܚܘܼܫܒܵܢܵܐ ܚܙܵܬ݀ ܒܹܝܬܼ ܝܲܠܕܹ̈ܐ ܘܠܵܐ ܒܲܢܒ̣ܝܼܵܐ܀ </l>
                <l>ܡ̣ܢ ܡܲܚܪܘܼܬܼܵܐ<note place="foot" xml:id="ftn1" n="1"><p rend="footnote text" xml:lang="syr">
                            ܡܲܚܵܪܘܼܬܼܵܐ؟ ܘܲܠܡܲܚܵܪܘܼܬܼܵܐ؟ </p></note>: ܝܲܠܕܹܗ ܕܡܲܠܟܵܐ ܐܸܬܼܒܲܕܲܩ ܠܵܗ̇: </l>
                <l>ܘܲܠܒܹܝܬܼ ܝܲܠܕܹ̈ܐ ܙܸܕܼܩܹ̈ܐ ܝܸܗܒܲܬ݀ ܕܫܲܪܝܼܪܝܼܢ ܠܲܡ܀ </l>
                <l>ܚܲܟ݁ܝܼܡ ܠܸܒܵܐ ܒܕܼܝܼܠܵܗ̇ ܨܵܕܵܗ̇ ܠܲܡܨܲܢܲܥܬܵܐ: </l>
                <l>ܠܵܐ ܕܹܝܢ ܝܸܕܼܥܲܬ݀ ܐܲܝܟܲܢ ܚܲܒ̣ܫܵܗ̇ ܒܐܘܼܡܵܢܘܼܬܼܵܗ̇܀ </l>
                <l>ܒܙܲܝܢܵܐ ܨܢܝܼܥܵܐ ܕܲܡܪܝܼܩ ܗ̄ܘ̣ܵܐ ܠܵܗ̇ ܙܟ̣ܵܗ̇ ܘܐܸܬܼܟܲܒ̣ܫܲܬ: </l>
                <l>ܒܕܼܝܼܠܵܗ̇ ܩܲܛ̣ܠܵܗ̇ ܐܲܝܟ̣ ܕܲܠܓ̣ܘܼܠܝܵܕܼ ܓܲܢ̄ܒܵܪܵܐܝܼܬܼ܀ </l>
                <l>ܒܓ̣ܵܘ ܣܘܼܪ̈ܓܵܕܹܐ ܕܟܲܠܕܼܵܝܘܼܬܼܵܐ ܟܡܸܢ ܝܘܼܠܦܵܢܵܐ: </l>
                <l/>
                <pb ed="http://syriaca.org/bibl/1732" n="90"/>
                <l>ܘܲܠܡܲܚܪܘܼܬܼܵܐ<note place="foot" xml:id="ftn2" n="2"><p rend="footnote text" xml:lang="syr">
                            ܡܲܚܵܪܘܼܬܼܵܐ؟ ܘܲܠܡܲܚܵܪܘܼܬܼܵܐ؟</p></note>: ܐܲܛ̣ܥܝܼ ܘܢܲܓ̣ܕܵܗ̇ ܒܵܬܲܪ
                    ܩܘܼܫܬܵܐ܀ </l>
                <l>ܟܡܹܐܢܵܐ ܥ̣ܒܲܕܼ ܗ̄ܘ̣ܵܐ ܫܪܵܪܵܐ ܘܲܛ̣ܫܵܐ ܒܹܝܬܼ ܡܲܠܘܵܫܹ̈ܐ: </l>
                <l>ܘܨܵܕܼ ܡ̣ܢ ܬܲܡܵܢ ܠܲܡܓ̣ܘܼܫܘܼܬܼܵܐ ܘܕܲܒ̣ܪܵܗ̇ ܥܲܡܹܗ܀ </l>
                <l>ܡܸܟܲܠ ܢܲܟ̣ܠܵܗ̇ ܐܲܝܟ̣ ܫܵܠܹ̇ܡ ܠܵܗ̇ ܥܲܕܼ ܨܵܐܹ̇ܕܼ ܠܵܗ̇: </l>
                <l>ܘܡ̣ܢ ܕܐܸܬܼܚܲܒ̣ܫܲܬ݀ ܢܲܓ̣ܕܵܗ̇ ܨܹܐܕܼܵܘܗܝ ܕܬܸܘܗܸܐ ܕܝܼܠܹܗ܀ </l>
                <l>ܐܵܦ ܨܲܝܵܕܵܐ ܠܸܩܛܵܐ ܪܵܡܹܐ ܕܲܡܫܲܓܸܫ ܒܹܗ: </l>
                <l>ܘܲܠܟ̣ܠ ܓܸܢܣܵܐ ܒܐܘܼܟ̣ܠܵܐ ܕܪܵܚܹ̇ܡ ܡܲܛܥܸܐ ܚܵܒܹ̇ܫ܀ </l>
                <l>ܝܵܕܲܥ̇ ܗ̄ܘ̣ ܓܹܝܪ ܕܐܸܠܵܐ ܡܫܲܓܸܫ ܐܵܦܠܵܐ ܨܵܐܹ̇ܕܼ: </l>
                <l>ܘܡܸܛܠ ܗܵܢܵܐ ܠܓܸܢܣܵܐ ܒܓܸܢܣܹܗ ܒܕܼܝܼܠܹܗ ܫܲܕܸܠ̣܀ </l>
                <l>ܐܲܝܢܵܐ ܠܸܩܛܵܐ ܐܝܼܬܼ ܗ̄ܘ̣ܵܐ ܕܲܢܨܘܼܕܼ ܠܲܡܓ̣ܘܼܫܘܼܬܼܵܐ: </l>
                <l>ܐܸܠܵܐ ܡܸܕܸܡ ܡ̣ܢ ܡܲܠܘܸܫܹܐ ܕܪܸܚܡܲܬ݀ ܐܸܢܘܿܢ܀ </l>
                <l>ܪܸܓ݁ܬܼܵܗ̇ ܝܲܗ̄ܒ̣ ܠܵܗ̇ ܥܲܕܼ ܐܵܚܹ̇ܕܼ ܠܵܗ̇ ܬܹܐܬܸܐ ܨܐܕܼܵܘܗܝ: </l>
                <l>ܕܥܵܪܩܵܐ ܗ̄ܘ̣ܵܬܼ ܠܵܗ̇ ܡ̣ܢ ܨܲܝܵܕܼܵܗ̇ ܐܸܠܘܼ ܝܸܕܼܥܲܬ݀܀ </l>
                <l>ܐܸܠܘܼ ܕܝܼܠܵܗ̇ ܠܵܐ ܚ̣ܵܘܝܼ ܠܵܗ̇ ܠܵܐ ܩܲܒܸ݁ܠܬܹܗ: </l>
                <l>ܘܡܸܛܠܗܵܢܵܐ ܥܝܵܕܼܵܗ̇ ܝܲܗ̄ܒ̣ ܠܵܗ̇ ܥܲܕܼ ܡܸܬ݁ܬܲܚܕܵܐ܀ </l>
                <l>ܠܵܐ ܡܩܲܒ݁ܠܵܐ ܗ̄ܘ̣ܵܬܼ ܡܲܠܦܵܢܘܼܬܼܵܐ ܡ̣ܢ ܐܹܫܲܥܝܵܐ: </l>
                <l>ܐܵܦܠܵܐ ܝܵܘܢܵܢ ܐܸܠܘܼ ܐܲܟ̣ܪܸܙ ܫܸܡܥܲܬ݀ ܡܸܠܵܘ̈ܗܝ܀ </l>
                <l>ܡܓ̣ܘܼܫܘܼܬܼܵܐ ܓܹܝܪ ܠܘܼܩܒܲܠ ܡܘܼܫܹܐ ܐܝܼܬܼ ܠܵܗ̇ ܣܸܦܪܹ̈ܐ: </l>
                <l>ܘܠܵܐ ܡܸܬܼܪܲܡܝܵܐ ܨܹܝܕܼ ܝܘܼܠܦܵܢܵܐ ܕܒܹܝܬܼ ܐܲܕܼܘܿܢܲܝ܀ </l>
                <l>ܟܲܠܕܵܝܘܼܬܼܵܐ ܕܲܠܩܘܼܒ̣ܠܵܗ̇ ܗ̄ܝܼ ܕܲܢܒ̣ܝܼܘܼܬܼܵܐ: </l>
                <l>ܘܐܸܠܘܼ ܢܒ̣ܝܹ̈ܐ ܣܲܒ݁ܪܘܼܗ̇ ܡܸܕܸܡ ܪܸܓ̣ܡܲܬ݀ ܐܸܢܘܿܢ܀ </l>
                <l/>
                <pb ed="http://syriaca.org/bibl/1732" n="91"/>
                <l>ܠܵܐ ܨܵܠ̇ܝܵܐ ܗ̄ܘ̣ܵܬܼ ܐܸܕܼܢܵܗ̇ ܠܡܘܼܫܹܐ ܕܬܸܫܡܲܥ ܡܸܢܹܗ: </l>
                <l>ܕܬܸܫܪܸܐ ܡܸܠܵܘ̈ܗܝ ܝܲܨܝܼܦܵܐ ܗ̄ܘ̣ܵܬܼ ܒܐܘܼܡܵܢܘܼܬܼܵܗ̇܀ </l>
                <l>ܥܲܠ ܒܹܝܬܼ ܒܲܠܕܹ̈ܐ ܘܥܲܠ ܡܲܠܘܵܫܹ̈ܐ ܐܝܼܬܼ ܠܵܗ̇ ܥܲܡܠܵܐ: </l>
                <l>ܘܡܸܛܠ ܗܵܢܵܐ ܒܗܵܘ̇ ܡܵܐ ܕܗܵܪܓܵܐ ܨܵܕܵܗ̇ ܩܘܼܫܬܵܐ܀ </l>
                <l>ܨܹܝܕܼ ܢܲܗܝܼܪܹ̈ܐ ܨܠܸܐ ܪܸܥܝܵܢܵܗ̇ ܬܚܘܼܪ ܐܸܢܘܿܢ: </l>
                <l>ܘܡܸܢܗܘܿܢ ܘܲܒ̣ܗܘܿܢ ܨܲܦ̣ܚܵܗ̇ ܩܘܼܫܬܵܐ ܒܲܡܗܝܼܪܘܼܬܹܗ܀ </l>
                <l>ܒܟ̣ܵܘ̈ܟ݁ܒܹܐ ܚܵܝ̇ܪܵܐ ܘܲܒ̣ܡܸܢܝܵܢܵܐ ܕܚܘܼܫܒܵܢܲܝ̈ܗܘܿܢ: </l>
                <l>ܘܢܲܟ̣ܠܵܗ̇<note place="foot" xml:id="ftn3" n="3"><p rend="footnote text" xml:lang="syr">
                            ܘܢܵܟ̣ܠܹܗ̇. Sic</p></note>: ܩܘܼܫܬܵܐ ܕܬܸܚܙܹܝܘܗܝ ܬܲܡܵܢ ܥܲܕܼ ܚܵܒܹ̇ܫ ܠܵܗ̇܀ </l>
                <l>ܡ̣ܢ ܡܵܘܙܲܠܬܵܐ ܐܝܼܬܼ ܠܵܗ̇ ܚܲܝܠܵܐ ܥܲܠ ܕܘܼܒܵܪܹ̈ܐ: </l>
                <l>ܘܒ̣ܵܗ̇ ܕܸܢܚܲܬ݀ ܠܵܗ̇ ܣܒܲܪܬܹܗ ܕܲܒ̣ܪܵܐ ܕܬܸܚܙܸܐ ܐܲܦܵܘ̈ܗܝ܀ </l>
                <l>ܪܩܝܼܥܵܐ ܗ̄ܘ̣ܵܐ ܣܸܦ̣ܪܵܗ̇ ܘܲܒ̣ܢܲܗܝܼܪ̈ܵܘܗܝ ܩܵܪܝܵܐ ܟܠܝܘܿܡ: </l>
                <l>ܘܒܹܗ ܚ̣ܘܵܝܼ ܠܵܗ̇ ܚܲܟ݁ܝܼܡ ܠܸܒܵܐ ܡܲܠܟ݁ܘܼܬܹܗ܀ </l>
                <l>ܥܲܠ ܡܲܪܕܝܼܬܼܵܐ ܕܚܲܝ̈ܠܵܘܵܬܼܵܐ ܣܝܼܡ ܒܘܼܝܵܢܵܗ̇: </l>
                <l>ܘܒܲܐܝܠܹܝܢ ܘܲܥ̈ܕܹܐ ܘܐܲܝܟܵܐ ܪܵܕܹܝܢ ܒܲܫܒ̣ܝܼܠܲܝ̈ܗܘܿܢ܀ </l>
                <l>ܬܪܸܥܣܲܪ ܒܵܬܹ̈ܐ ܘܲܡܕܲܒ݁ܪ̈ܵܢܹܐ ܫܲܒ̣ܥܵܐ ܣܵܡܲܬ݀: </l>
                <l>ܘܡܸܢܗܘܿܢ ܫܵܩ̇ܠܵܐ ܥܸܠܬܼܵܐ ܬܡܲܠܸܠ ܥܲܠ ܒܹܝܬܼ ܝܲܠܕܹ̈ܐ܀ </l>
                <l>ܒܓ̣ܵܘ ܩܸܪܝܵܢܵܐ ܝܑܼܬܸܒ̣ ܩܘܼܫܬܵܐ ܘܝܲܗ̄ܒ̣ ܠܵܗ̇ ܢܲܦ̮ܫܹܗ: </l>
                <l>ܕܲܒ̣ܡܵܐ ܕܝܸܠܦܲܬ݀ ܬܸܬ݁ܨܝܼܕܼ ܬܸܥܘܿܠ ܬܸܚܙܸܐ ܠܲܒ̣ܪܵܐ܀ </l>
                <l>ܐܸܠܘܼ ܐ̄ܡܲܪ ܠܵܗ̇ ܢܒ̣ܝܼܵܐ ܕܒ̣ܵܛ̇ܢܵܐ ܒܬܼܘܼܠܬܵܐ ܒܲܝܗܘܼܕܼ: </l>
                <l>ܠܵܐ ܩܲܒܸ݁ܠܬܹܗ ܐܸܢ ܡܲܠܘܵܫܵܐ ܠܵܐ ܡܲܦܸܣ ܗ̄ܘ̣ܵܐ܀ </l>
                <l>ܡܲܪܝܼܕܼܵܐ ܗ̄ܘ̣ܵܬܼ ܡ̣ܢ ܩܸܪܝܵܢܵܐ ܕܲܢܒ̣ܝܼܘܼܬܼܵܐ:</l>
                <pb ed="http://syriaca.org/bibl/1732" n="92"/>
                <l>ܘܲܒ̣ܗܸܓ̣ܝܵܢܵܐ ܕܚܲܝ̈ܠܵܘܵܬܼܵܐ ܣܪܝܼܚ ܗ̄ܘ̣ܵܐ ܠܸܒܵܗ̇܀ </l>
                <l>ܘܟܲܕܼ ܦܲܩܝܼܪܵܐ ܘܚܵܝ̇ܪܵܐ ܒܚܸܠܩܹ̈ܐ ܐܲܝܟ̣ ܪܸܥܝܵܢܵܗ̇: </l>
                <l>ܟܵܘܟܲܒ̣ ܢܘܼܗܪܵܐ ܪܡܲܙ ܠܵܗ̇ ܒܢܸܟ̣ܠܵܐ ܕܡܲܠܟܵܐ ܒܲܝܗܘܼܕܼ܀ </l>
                <l>ܫܒܸܐ ܗ̄ܘ̣ܵܐ ܠܸܒܵܗ̇ ܥܲܠ ܚܘܼܫ̈ܒܵܢܹܐ ܕܐܘܼܡܵܢܘܼܬܼܵܗ̇: </l>
                <l>ܘܲܒ̣ܗܘܿܢ ܝܼܠܦܲܬ݀ ܕܲܕܼܢܲܚ̣ ܡܲܠܟܵܐ ܐܲܝܟ̣ ܕܐܸܡܲܪܝܼܢܲܢ܀ </l>
                <l>ܘܲܟ̣ܒܲܪ ܐܲܚܲܝ̈ ܒܠܸܠܝܵܐ ܕܝܲܠܕܹܗ ܕܗܵܘ̇ ܦܵܪܹܩ ܟܠ: </l>
                <l>ܟ̱ܠܵܗ̇ ܓܘܼܕܵܐ ܕܲܡܓ̣ܘܼܫܘܼܬܼܵܐ ܚܙܵܬ݀ ܡܲܠܘܵܫܹ̈ܐ܀ </l>
                <l>ܩܘܼܫܬܵܐ ܪܲܟܸܒ̣ ܥܸܠܬܼܵܐ ܕܡܸܕܸܡ ܘܐܲܦܸܩ̣ ܐܸܢܘܿܢ: </l>
                <l>ܕܲܟ̣ܢܝܼܫܵܐܝܼܬܼ ܢܸܬܼܚܵܘܸܐ ܠܗܘܿܢ ܬܲܗܪܵܐ ܪܲܒܵܐ܀ </l>
                <l>ܘܟܲܕܼ ܡܵܢܹ̇ܝܢ ܗ̄ܘ̣ܵܘ ܫܵܥܲܝ̈ ܠܸܠܝܵܐ ܘܚܘܼܫܒܵܢܲܝ̈ܗܘܿܢ: </l>
                <l>ܘܢܵܛ̇ܪܝܼܢ ܙܲܒ̣̈ܢܹܐ ܕܐܲܝܟܵܐ ܕܐܸܡܲܬܼܝ ܘܡܵܢܵܐ ܪܵܕܹܝܢ܀ </l>
                <l>ܗܵܝܕܹܝܢ ܕܸܢܚܵܐ ܐܲܠܵܗܵܝܵܐ ܫܓܲܪ ܠܲܡܦܹܐܕܼܵܐ: </l>
                <l>ܘܟ̣ܵܘܟ݁ܒ̣ܵܐ ܚܲܕܼܬܼܵܐ ܛܒܲܥ̣ ܚܵܘܝܼ ܠܗܘܿܢ ܒܹܝܬܼ ܡܸܢ̈ܝܵܢܹܐ܀ </l>
                <l>ܒܕܼܘܼܟ݁ܬܼܵܐ ܝ̄ܕܼܝܼܥܬܵܐ<note place="foot" xml:id="ftn4" n="4"><p
                            rend="footnote text"> ܝܼܕܥܬܐ. Sic</p></note>: ܕܥܵܒ̣ܕܝܼܢ ܓܲܕܹ̈ܐ ܐܲܝܟ̣
                    ܡܸܠܲܬܼܗܘܿܢ: </l>
                <l>ܩ̣ܵܡ ܗ̄ܘ̣ܵܐ ܢܘܼܗܪܵܐ ܕܝܲܠܕܹܗ ܕܡܲܠܟܵܐ ܢܚܵܘܸܐ ܐܸܢܘܿܢ܀ </l>
                <l>ܒܡܵܐ ܕܠܵܐ ܫܲܪܝܼܪ ܥܲܠ̣ ܗ̄ܘ̣ܵܐ ܫܪܵܪܵܐ ܕܢܲܝܬܸܐ ܐܸܢܘܿܢ ܠܵܐ: </l>
                <l>ܓܹܝܪ ܐܝܼܬܼ ܗ̄ܘ̣ܵܐ ܡܨܝܼܕܬܵܐ ܐ̄ܚܪܹܬܼܵܐ ܕܬܸܚܒ݁ܘܿܫ ܐܸܢܘܿܢ܀ </l>
                <l>ܩ̣ܵܡ ܗ̄ܘ̣ܵܐ ܟܵܘܟ݁ܒ̣ܵܐ ܕܲܦܐܸܐ ܒܢܘܼܗܪܹܗ ܘܪܲܒ݁ ܒܲܚܙܵܬܹܗ: </l>
                <l>ܘܥܲܙܝܼܙ ܕܸܢܚܹܗ ܘܕܼܵܠܹ̇ܩ ܙܝܼܘܹܗ ܘܨܵܡܲܚ̇ ܫܘܼܦܪܹܗ܀ </l>
                <l>ܘܲܫܓ̣ܝܼܪ ܕܸܠܩܹܗ ܘܝܵܩ̇ܕܝܼܢ ܨܸܡܚܵܘ̈ܗܝ ܘܲܬܼܡܝܼܗ ܚܵܙܘܹܗ: </l>
                <l>ܘܝܼܚܝܼܕܼܵܝܵܐ ܗ̄ܘ̣ ܘܲܕ݁ܕܵܡܹ̇ܐ ܠܹܗ ܐ̄ܚܪܹܢܵܐ ܠܵܐ ܐܝܼܬܼ܀ </l>
                <l/>
                <pb ed="http://syriaca.org/bibl/1732" n="93"/>
                <l>ܚܙܵܬܼܵܐ ܚܕܲܬܵܐ ܫܸܓ̣ܫܲܬ݀ ܐܸܢܘܿܢ ܠܲܡܥܲܩܵܒ̣ܘܼ: </l>
                <l>ܘܲܒ̣ܣܸܦܪ̈ܲܝܗܘܿܢ ܠܵܐ ܐܸܫܟܲܚ̣ܘ ܗ̄ܘ̣ܵܐ ܫܲܪܒܹܗ ܡܵܢܵܘ܀ </l>
                <l>ܐܲܣ̣ܓܝܼܘ ܫܲܐܸܠܘ ܥܲܠ ܓܸܠܝܵܢܵܐ ܬܡܝܼܗܵܐ ܕܲܚ̣ܙܵܘ: </l>
                <l>ܘܠܵܐ ܣܦܲܩ̣ܘ ܣܸܦ̣ܪܹ̈ܝܗ̇ ܕܟܲܠܕܵܝܘܼܬܼܵܐ ܕܢܸܫܬܲܥܘܿܢܵܝܗܝ܀ </l>
                <l>ܨܲܠܡܵܐ ܕܢܘܼܗܪܵܐ ܐܲܪܗܸܒ̣ ܐܸܢܘܿܢ ܕܲܢܨܘܼܪܘܼܢܵܝܗܝ: </l>
                <l>ܘܟ̣ܠܗܘܿܢ ܓܵܘ̈ܢܹܐ ܕܟܲܠܕܼܵܝܘܼܬܼܵܐ ܠܵܐ ܚܲܒ̣ܫܘܼܗܝ ܗ̄ܘ̣ܵܘ܀ </l>
                <l>ܘܐܲܟ̣ܡܵܐ ܕܗܵܠܹܝܢ ܡܸܬܼܐܲܡܪ̈ܵܢ ܗ̄ܘܲܝ̈ ܡ̣ܢ ܟܲܠܕܼܵܝܹ̈ܐ: </l>
                <l>ܕܡܵܢ ܟܲܝ ܘܐܲܝܟܲܢ ܘܡܲܢ̣ܘܼ ܘܐܲܝܟܵܐ ܕܢܲܚ̣ ܦܵܪܘܿܩܵܐ܀ </l>
                <l>ܡܸܕܸܡ ܪܲܒܵܐ ܐ̄ܬ݀ܵܐ ܠܹܗ ܠܥܵܠܡܵܐ ܒܝܲܠܕܹܗ ܚܲܕܼܬܼܵܐ: </l>
                <l>ܘܪܹܫܵܢܘܼܬܼܵܐ ܐܝܼܬܼ ܠܹܗ ܕܢܹܐܚܘܿܕܼ ܕܐܲܪܥܵܐ ܟ̱ܠܵܗ̇܀ </l>
                <l>ܐ̄ܢܵܫ ܓܲܢ̄ܒܵܪܵܐ ܐܸܬ݀ܵܐ ܠܝܲܠܕܵܐ ܐܲܝܟ̣ ܕܐܲܕܼܪܸܟ̣ܢܲܢ: </l>
                <l>ܘܟ̣ܠܗܘܿܢ ܣܵܘ̈ܦܹܐ ܡܸܫܬܲܡܥܝܼܢ ܠܹܗ ܡܵܐ ܕܐܸܫܬܲܡܲܗ܀ </l>
                <l>ܫܵܩܵܐ ܪܵܡܬܼܵܐ ܕܸܢܚܲܬ݀ ܝܵܘܡܵܢ ܡ̣ܢ ܝܑܼܠܝܼ̈ܕܹܐ: </l>
                <l>ܘܬܼܵܓܹܗ ܕܢܸܡܪܘܿܕܼ ܡܸܫܬܲܥܒܲܕܼ ܠܵܗ̇ ܡܵܐ ܕܐܸܬܼܓܲܠܝܲܬ݀܀ </l>
                <l>ܐ̄ܢܵܫ ܥܲܙܝܼܙܵܐ ܕܐܵܚܹ̇ܕܼ ܥܵܠܡܵܐ ܒܓܲܢ̄ܒܵܪܘܼܬܹܗ: </l>
                <l>ܝܑܼܠܝܼܕܼܸ ܗܵܫܵܐ ܢܥܲܩܸܒ̣ ܢܸܚܙܸܐ ܡܲܢ̣ܘܼ ܘܐܲܝܟܵܘ܀ </l>
                <l>ܬܵܓܹܗ ܕܗܵܢܵܐ ܟܠܗܘܿܢ ܬܵܓܹ̈ܐ ܢܵܦ̇ܠܝܼܢ ܩܘܼܕܼܡܵܘܗܝ: </l>
                <l>ܢܩܲܕܸܡ ܢܿܐܙܲܠ ܢܸܣܲܒ̣ ܡܸܕܸܡ ܘܲܢܩܲܪܸܒ̣ ܠܹܗ܀ </l>
                <l>ܠܟ̣ܠܗܘܿܢ ܥܲܡܡܹ̈ܐ ܕܐܲܪܥܵܐ ܟܵܒܹ̇ܫ ܡܵܐ ܕܐܸܬܼܥܲܠܲܡ: </l>
                <l>ܢܹܐܙܲܠ ܢܸܥܒܸ݁ܕܼ ܚܘܼܒܵܐ ܨܹܐܕܼܵܘܗܝ ܥܲܕܼ ܝܲܠܘܼܕܼܵܐ ܗ̄ܘ̣ܵܐ܀ </l>
                <l>ܒܪܝܼܬܼܵܐ ܟ̱ܠܵܗ̇ ܪܵܝܒܵܐ ܒܕܸܢܚܹܗ ܡܵܐ ܕܪܸܓ̣ܫܲܬ݀ ܒܹܗ: </l>
                <l>ܢܗܸܐ ܩܲܕܼܡܵܝܹ̈ܐ ܘܗܵܐ ܚ̣ܵܘܝܼܢܲܢ ܚܘܼܒܵܐ ܬܲܡܵܢ܀ </l>
                <l/>
                <pb ed="http://syriaca.org/bibl/1732" n="94"/>
                <l>ܠܡܲܠܟܹ̈ܐ ܡܫܲܥܒܸܕܼ ܘܲܠܪܹ̈ܫܵܢܹܐ ܒܢܝܼܪܹ̈ܗ ܟܵܕܹܢ: </l>
                <l>ܬܵܘ ܢܸܣܓ݁ܘܿܕܼ ܠܹܗ ܡ̣ܢ ܚܹܐܪܘܼܬܼܵܐ ܘܠܵܐ ܒܲܩܛܝܼܪܵܐ܀ </l>
                <l>ܪܹ̈ܫܹܐ ܕܐܲܪܥܵܐ ܗܵܘܹ̇ܝܢ ܥܲܒ̣̈ܕܹܐ ܠܪܹܫܵܢܘܼܬܹܗ: </l>
                <l>ܢܸܗܘܸܐ ܒܘܼܟ̣ܪܹ̈ܐ ܘܲܒ̣ܩܘܼܪ̈ܒܵܢܹܐ ܢܸܚܙܸܐ ܐܲܦܵܘ̈ܗܝ܀ </l>
                <l>ܒܪܝܼܬܼܵܐ ܡܕܲܒܲܪ ܘܲܠܣܸ̈ܓ̣ܕܵܬܼܵܐ ܕܥܲܡ̈ܡܹܐ ܫܵܩܹ̇ܠ: </l>
                <l>ܢܸܩܕܲܘܿܡ ܘܢܸܣܓ݁ܘܿܕܼ ܘܗܵܐ ܐܸܬܼܚܲܙܝܲܬ݀ ܫܲܦܝܼܪܘܼܬܲܢ܀ </l>
                <l>ܢܹܐܙܲܠ ܢܲܟ̣ܬܸܒ̣ ܐܲܪܥܲܢ ܒܲܫܡܹܗ ܗܵܐ ܡ̣ܢ ܗܵܫܵܐ: </l>
                <l>ܥܲܕܼ ܠܵܐ ܪܵܝ̇ܒ݁ܝܼܢ ܥܲܡ̈ܡܹܐ ܒܫܸܡܥܵܐ ܕܓܲܢ̄ܒܵܪܘܼܬܹܗ܀ </l>
                <l>ܢܵܘܒܸ݁ܠ ܕܲܗܒ̣ܵܐ ܘܢܸܫܕܸܐ ܩܕܼܵܡܵܘܗܝ ܐܲܝܟ̣ ܠܐܝܼܩܵܪܹܗ: </l>
                <l>ܕܡܵܐ ܕܐܸܬܼܓܲܢ̄ܒܲܪ ܥܲܠ ܡܲܠܟ݁ܘܼܬܹܗ ܢܚܘܼܢ ܠܐܲܪܥܲܢ܀ </l>
                <l>ܐܘܼܡܵܢܘܼܬܲܢ ܝܵܪܒܵܐ ܒܗܵܕܹܐ ܕܐܲܪܓܸܫܢܲܢ ܒܹܗ: </l>
                <l>ܘܡ̣ܢ ܕܐܲܪܓܸܫܢܲܢ ܗܵܕܹܐ ܦܲܐܝܵܐ ܕܠܵܐ ܢܫܘܼܛܝܼܘܗܝ܀ </l>
                <l>ܒܝܼܠܝܼܕܘܼܬܹܗ ܢܝܲܩܪܝܼܘܗܝ ܗܵܫܵܐ ܐܲܝܟܵܐ ܕܐܝܼܬܼܵܘܗܝ: </l>
                <l>ܘܲܒ̣ܡܲܠܟ݁ܘܼܬܹܗ ܡܵܐ ܕܐܸܬܼܓܲܠܝܲܬ݀ ܦܵܪܲܥ̇ ܗ̄ܘ̣ ܠܲܢ܀ </l>
                <l>ܥܲܕܼܠܵܐ ܐܵܬܹ̇ܝܢ ܡܲܠܟܹ̈ܝܗ̇ ܕܐܲܪܥܵܐ ܒܩܘܼܪ̈ܒܵܢܲܝܗܘܿܢ: </l>
                <l>ܗܵܢܵܐ ܕܝܼܠܲܢ ܢܸܗܘܸܐ ܒܘܼܟ̣ܪܵܐ ܘܢܸܬܼܩܲܪܲܒ̣ ܠܹܗ܀ </l>
                <l>ܥܲܕܼ ܠܵܐ ܨܵܝ̇ܒ݁ܝܼܢ ܥܲܡ̈ܡܹܐ ܨܹܐܕܼܵܘܗܝ ܒܐܝܼܩܵܪܲܝܗܘܿܢ: </l>
                <l>ܢܒܲܟܲܪ ܢܵܘܒܸ݁ܠ ܕܲܫܢܵܐ ܪܲܒܵܐ ܘܢܸܚܙܸܐ ܐܲܦܵܘ̈ܗܝ܀ </l>
                <l>ܥܲܕܼܠܵܐ ܡܸܬ݁ܬ݁ܫܝܼܛ ܕܲܗܒ̣ܵܐ ܒܓܲܙܵܘ̈ܗܝ ܥܲܡ ܣܝܗܼܡܵܬܼܵܐ: </l>
                <l>ܗܵܢܵܐ ܕܝܼܠܲܢ ܢܸܥܘܿܠ ܨܐܕܼܵܘܗܝ ܐܲܝܟ̣ ܒܲܟܵܪܵܐ܀ </l>
                <l>ܥܲܕܼܠܵܐ ܐܵܬܼ̈ܝܵܢ ܟܠ ܓܵܙܪ̈ܵܬܼܵܐ ܪ̈ܲܚܝܼܩܵܬܼܵܐ: </l>
                <l>ܐܲܪܥܲܢ ܬܹܐܙܲܠ ܬܸܣܲܒ̣ ܡܸܕܸܡ ܘܲܬܼܩܲܪܸܒ̣ ܠܹܗ܀ </l>
                <l/>
                <pb ed="http://syriaca.org/bibl/1732" n="95"/>
                <l>ܥܲܕܼܠܵܐ ܙܵܝܚ̇ܝܼܢ ܥܲܡܡܹ̈ܐ ܕܢܹܐܬܼܘܿܢ ܡ̣ܢ ܟܠ ܣܵܘ̈ܦܝܼܢ: </l>
                <l>ܒܝܲܕܼ ܡܲܕܲܐܬܼܵܐ ܢܝܲܩܪܝܼܘܗܝ ܐܲܬܼܪܲܢ ܗܵܐ ܡ̣ܢ ܗܵܫܵܐ܀ </l>
                <l>ܥܲܕܼܠܵܐ ܚܲܒ̣ܨ̇ܝܼܢ ܟܵܢܫܹ̈ܐ ܚܕܼܵܕܹ̈ܐ ܥܲܠ ܐܸܣܟ݁ܘܼܦܬܹܗ: </l>
                <l>ܡ̣ܢ ܥܵܠܘܿܠܹ̈ܐ ܕܒܲܝܬܹܗ ܢܸܗܘܸܐ ܚܢܲܢ ܩܲܕܼ̈ܡܵܝܹܐ܀ </l>
                <l>ܥܲܕܼܠܵܐ ܡܟܲܒܸܫ ܒܘܼܟ̣̈ܢܹܐ ܕܐܲܪܥܵܐ ܒܚܲܣܝܼܢܘܼܬܹܗ: </l>
                <l>ܣܝܼܥܬܲܢ ܬܹܐܙܲܠ ܬܸܦܸܠ ܩܘܼܕܼܡܵܘܗܝ ܡ̣ܢ ܨܸܒ̣ܝܵܢܵܗ̇܀ </l>
                <l>ܟܵܘܟ݁ܒ̣ܵܐ ܕܨܸܡܚܹܗ ܣܲܓܝܼ ܥܲܙܝܼܙ ܡ̣ܢ ܕܝܼܠܝܼ̈ܕܹܐ: </l>
                <l>ܢܥܲܩܸܒ̣ ܡܸܟܹܝܠ ܕܐܲܝܟܵܘ ܡܲܠܟܵܐ ܘܢܸܡܛܸܐ ܨܹܐܕܼܵܘܗܝ܀ </l>
                <l>ܪܲܒ݁ ܗ̄ܘ̣ ܫܲܪܒܹ݁ܗ ܕܟ̣ܵܘܟܲܒ̣ ܢܘܼܗܪܵܐ ܡ̣ܢ ܣܘܼܟܵܠܵܐ: </l>
                <l>ܘܲܕܼܠܵܐ ܐܸܪܕܸܐ ܒܝܲܡܵܐ ܕܡܹܐܡܪܹܗ ܠܵܐ ܡܸܫܟܲܚ ܐ̄ܢܵܐ܀ </l>
                <l>ܚܲܠܛܹܗ ܠܗܵܘܢܵܐ ܥܲܡ ܐܸܣܦܹܝܪܵܐ ܗܵܝ̇ ܕܲܡܓ̣ܘܼ̈ܫܹܐ: </l>
                <l>ܘܗܵܐ ܡܢܲܬܸܦ ܠܹܗ ܕܥܲܡܗܘܿܢ ܢܹܐܙܲܠ ܒܐܘܼܪܚܵܐ ܕܐܲܪܡ̱ܝܼܘ܀ </l>
                <l>ܒܚܲܒ̣ܠܵܐ ܕܚܘܼܒܵܐ ܦܲܟ̣ܪܹܗ ܠܗܵܘܢܵܐ ܘܢܲܓ̣ܕܹܗ ܨܹܐܕܼܵܘܗܝ: </l>
                <l>ܐܲܝܟ̣ ܕܲܒ̣ܢܘܼܗܪܹܗ ܢܓܲܕܼ ܠܲܡܓ̣ܘܼ̈ܫܹܐ ܘܲܕܼܒܲܪ ܐܸܢܘܿܢ܀ </l>
                <l>ܒܚܘܼܒܵܐ ܡܵܕܹܝܢ ܫܘܼܡܥܘܼܢܝ ܐܲܢ̄ܬ݁ܘܿܢ ܐܲܝܟ̣ ܕܐܵܡܲܪ ܐ̄ܢܵܐ: </l>
                <l>ܕܐܸܠܵܐ ܒܚܘܼܒܵܐ ܡܸܠܬܼܵܐ ܕܬܲܗܪܵܐ ܠܵܐ ܡܸܫܬܲܡܥܵܐ܀ </l>
                <l>ܐܲܝܢܵܐ ܕܡܲܚܸܒ̣ ܡܸܫܟܲܚ ܝܲܬ݁ܝܼܪ ܡ̣ܢ ܝܘܼܠܦܵܢܵܐ: </l>
                <l>ܕܚܘܼܒܵܐ ܗ̄ܘ̣ ܦܵܬܲܚ̇ ܬܲܪܥܵܐ ܠܡܸܠܬܼܵܐ ܠܡܸܬܼܩܲܒܵܠܘܼ܀ </l>
                <l>ܠܐܲܝܢܵܐ ܕܠܵܐ ܨܗܸܐ ܐܵܦܠܵܐ ܡܲܝ̈ܵܐ ܒܲܣܝܼܡܝܼܢ ܠܹܗ: </l>
                <l>ܠܲܨ̈ܗܲܝܵܐ ܓܹܝܪ ܡܲܦܨܲܚ ܫܸܩܝܵܐ ܕܦܵܓܲܥ̇ ܒܗܘܿܢ܀ </l>
                <l>ܟܠ ܡܲܢ ܕܲܨܗܸܐ ܢܹܐܬܸܐ ܘܢܸܫܬܸܐ ܡ̣ܢ ܝܘܼܠܦܵܢܵܐ: </l>
                <l>ܢܸܒ̣ܥܵܐ ܗ̄ܘ̣ ܚܲܠܝܵܐ ܕܨܲܗܝܵܗ̇ ܕܢܲܦ̮ܫܵܐ ܡܸܬܼܦܲܝܲܓ̣ ܒܹܗ܀ </l>
                <l/>
                <pb ed="http://syriaca.org/bibl/1732" n="96"/>
                <l>ܢܘܼܗܪܵܐ ܗ̄ܘ̣ ܕܲܡܕܼܝܼܩ ܥܲܠ ܝܲܕܼ̈ܥܵܬܼܵܐ ܘܡܵܪܹܩ ܠܗܹܝܢ: </l>
                <l>ܘܲܒ̣ܫܡܲܥܬܵܐ ܕܠܵܗ̇ܩܵܐ ܡܸܢܹܗ ܫܘܼܦܪܹ̈ܐ ܦܵܪܹܣ܀ </l>
                <l>ܦܵܥܠܵܐ ܗ̄ܘ̣ ܕܲܚܦܝܼܛ ܥܲܠ ܝܘܼܬܼܪ̈ܵܢܹܐ ܕܟ̣ܠ ܫܵܡܘܿܥܵܘ̈ܗܝ: </l>
                <l>ܟܲܕܼ ܠܵܐ ܒܵܥܹ̇ܐ ܐܲܓ̣ܪܵܐ ܡ̣ܢ ܐ̄ܢܵܫ ܢܸܬܼܦܲܢܸܐ ܠܹܗ܀ </l>
                <l>ܡܸܛܠܵܬܼܢܘܿܢ ܩܵܡ̣ ܝܘܼܠܦܵܢܵܐ ܬܪܲܥ̣ ܡܲܒ݁ܘܼܥܹܗ: </l>
                <l>ܕܠܵܐ ܕܡ̈ܝܼܢ ܐܸܫܬܵܘ ܡ̣ܢ ܚܲܠܝܘܿܬܹܗ ܕܢܸܒ̣ܥܵܐ ܪܲܒܵܐ܀ </l>
                <l>ܡܵܛܠܵܬܼܟ̣ܘܿܢ ܐܵܦ ܐܲܠܵܗܵܐ ܫܲܕܲܪ ܠܲܒ̣ܪܹܗ: </l>
                <l>ܘܐܸܬ݀ܵܐ ܠܝܲܠܕܵܐ ܕܐܲܢ̄ܬ݁ܘܿܢ ܬܸܚܘܿܢ ܒܝܼܠܝܼܕܼܘܼܬܹܗ܀ </l>
                <l>ܡܸܛܠܵܬܼܟ̣ܘܿܢ ܐܲܙܠܸܓ̣ ܢܘܼܗܪܵܐ ܒܹܝܬܼ ܚܸܫܘܿܟ̣ܵܐ: </l>
                <l>ܕܬܸܚܙܘܿܢ ܐܘܼܪܚܵܐ ܐܲܝܟܲܢ ܪܵܕܼܝܵܐ ܠܒܹܝܬܼ ܡܲܠܟ݁ܘܼܬܼܵܐ܀ </l>
                <l>ܡܸܛܠܵܬܼܟ̣ܘܿܢ ܟܵܘܟܲܒ̣ ܢܘܼܗܪܵܐ ܕܢܲܚ̣ ܡ̣ܢ ܪܵܘܡܵܐ: </l>
                <l>ܕܲܢܣܲܒܲܪ ܗ̄ܘ̣ܵܐ ܝܲܠܕܹܗ ܪܲܒܵܐ ܕܗܵܘ̇ ܦܵܪܹܩ ܟܠ܀ </l>
                <l>ܡܸܛܠܵܬܼܟ̣ܘܿܢ ܫܲܕܲܪ ܡܲܠܟܵܐ ܢܘܼܗܪܵܐ ܚܲܕܼܬܼܵܐ: </l>
                <l>ܕܢܸܩܪܸܐ ܒܕܸܢܚܹܗ ܠܟ̣ܠܗܘܿܢ ܥܲܡ̈ܡܹܐ ܘܲܢܟܲܢܸܫܟ̣ܘܿܢ܀ </l>
                <l>ܒܟ̣ܠܗܘܿܢ ܦܘܼܪ̈ܣܹܐ ܒܥ̇ܵܐ ܕܢܵܘܬܲܪܟ̣ܘܿܢ ܗܵܘ̇ ܚܵܐܹ̇ܢ ܟܠ: </l>
                <l>ܕܲܒ̣ܟ̣ܠ ܥܸܠ̈ܠܵܢ ܐܲܢ̄ܬ݁ܘܿܢ ܬܸܚܘܿܢ ܡܵܛܠܵܬܹܗ܀ </l>
                <l>ܚ̣ܙܵܘ ܒܹܝܬܼ ܕܸܢܚܹܗ ܕܟ̣ܵܘܟܲܒ̣ ܢܘܼܗܪܵܐ ܡܓ̣ܘܼ̈ܫܹܐ ܘܲܬܼܗܲܪܘ: </l>
                <l>ܕܲܒ̣ܙܲܠܝܼܩܵܘ̈ܗܝ ܡܲܪܗܸܒ̣ ܗ̄ܘ̣ܵܐ ܠܗܘܿܢ ܥܲܙܝܼܙܵܐܝܼܬܼ܀ </l>
                <l>ܝܑܼܠܸܦ̣ܘ ܡܸܢܹܗ ܕܐܸܬ݀ܵܐ ܡܲܠܟܵܐ ܐܲܝܟ̣ ܕܲܫܡܲܥܬ݁ܘܿܢ: </l>
                <l>ܘܣܵܡ̣ܘ ܐܲܦܲܝ̈ܘܿܢ ܢܹܐܙܠ̄ܘܼܢ ܨܹܐܕܼܵܘܗܝ ܐܲܝܟ̣ ܕܐܸܬܼܐܲܡܪܲܬ݀܀ </l>
                <l>ܐܲܣܓܝܼܘ ܥܲܩܸܒ̣ܘ ܕܐܲܝܢܵܘ ܐܲܬܼܪܹܗ ܘܒܲܐܝܢܵܐ ܗ̄ܘ̣ ܥܲܡܵܐ: </l>
                <l>ܘܲܒ̣ܣܸܦ̣ܪ̈ܲܝܗܘܿܢ ܗܵܕܹܐ ܒܥܵܬܼܵܐ ܠܵܐ ܐܸܫܬܲܟ̣ܚܲܬ݀܀ </l>
                <l/>
                <pb ed="http://syriaca.org/bibl/1732" n="97"/>
                <l>ܐܲܣܓ݁ܝܼܘ ܫܲܐܸܠ̣ܘ ܗܵܢܵܐ ܠܗܵܢܵܐ ܚܲܨܝܼܦܵܐܝܼܬܼ: </l>
                <l>ܘܲܗܦܲܟ̣ ܢܹܐܦܲܠ ܗܵܢܵܐ ܡ̣ܢ ܗܵܘ̇ ܢܲܗܝܼܪܵܐܝܼܬܼ܀ </l>
                <l>ܫܲܓ̣ܫܵܗ̇ ܠܟ̣ܠܵܗ̇ ܟܲܠܕܵܝܘܼܬܼܵܐ ܘܲܠܝܘܼܠܦܵܢܵܗ̇: </l>
                <l>ܕܢܸܚܙܘܿܢ ܐܲܝܟܵܘ ܐܲܬܼܪܹܗ ܕܡܲܠܟܵܐ ܕܲܚ̣ܙܵܘ ܕܸܢܚܹܗ܀ </l>
                <l>ܘܲܟ̣ܒܲܪ ܐܸܫܟܲܚ̣ܘ ܟܲܕܼ ܒܵܥܹ̇ܝܢ ܗ̄ܘ̣ܵܘ ܒܲܟ̣ܬܼܵܒܲܝ̈ܗܘܿܢ: </l>
                <l>ܗܵܝ̇ ܕܐܸܡܲܪ ܗ̄ܘ̣ܵܐ ܠܒ̣ܵܠܵܩ ܒܸܠܥܲܡ ܟܲܕܼ ܐܸܬܼܢܲܒ݁ܝܼ܀ </l>
                <l>ܢܸܕܼܢܲܚ ܟܵܘܟ݁ܒ̣ܵܐ ܠܲܡ ܡ̣ܢ ܝܲܥܩܘܿܒ̣ ܐܲܟ̣ܪܸܙ ܬܲܡܵܢ: </l>
                <l>ܘܲܢܩܘܼܡ ܪܹܫܵܐ ܡ̣ܢ ܝܑܼܣܪܵܝܹܠ<note place="foot" xml:id="ftn5" n="5"><p
                            rend="footnote text"> ܡܢܝܢܐ. ܟܕ. ܝܙ. </p></note>: ܓܲܢ̄ܒܵܪܵܐܝܼܬܼ܀ </l>
                <l>ܐ̄ܚܝܼܕܼܝܼܢ ܗ̄ܘ̣ܵܘ ܠܹܗ ܥܲܡ̈ܡܹܐ ܠܒܸܠܥܲܡ ܐܲܝܟ̣ ܕܲܠܪܲܒܵܐ: </l>
                <l>ܩܵܨܘܿܡܵܐ ܗ̄ܘ̣ܵܐ ܘܲܠܗܘܿܢ ܡܸܠܵܘ̈ܗܝ ܝܲܩܝܼܪ̈ܵܢ ܗ̄ܘܲܝ̈܀ </l>
                <l>ܘܟܲܕܼ ܕܵܠ̣ ܨܹܐܕܼܵܘܗܝ ܗܵܘܦܵܐ ܩܲܠܝܼܠ ܕܲܢܒ̣ܝܼܘܼܬܼܵܐ: </l>
                <l>ܐܲܝܟ̣ ܕܲܠܩܸܨ̈ܡܹܐ ܚܲܫ̣ܒ݁ܘܼܗ̇ ܠܡܸܠܬܹܗ ܕܫܲܪܝܼܪܵܐ ܗ̄ܘ̣ܵܬܼ܀ </l>
                <l>ܡܸܛܠ ܟܵܘܟ݁ܒ̣ܵܐ ܡܸܢܹܗ ܝܑܼܠܸܦ̣ܘ ܡ̣ܢ ܡܲܢ ܕܵܢܲܚ̇: </l>
                <l>ܘܲܕܼܠܵܐ ܥܲܡܠܵܐ ܠܡܸܠܬܹܗ ܐܲܫܲܪܘ ܥܲܡ̈ܡܹܐ ܕܐܲܪܥܵܐ܀ </l>
                <l>ܕܡ̣ܢ ܝܑܼܣܪܵܝܹܠ ܩܵܐܹ̇ܡ ܪܹܫܵܐ ܐܸܫܬܲܡܥܲܬ݀ ܗ̄ܘ̣ܵܬܼ: </l>
                <l>ܘܪܹ̈ܫܲܝ ܦܵܪܹܣ ܣܵܡ̣ܘ ܐܲܦܲܝ̈ܗܘܿܢ ܕܢܹܐܙܠ̄ܘܿܢ ܨܹܐܕܼܵܘܗܝ܀ </l>
                <l>ܛܲܝܸܒ̣ܘ ܗ̄ܘ̣ܵܘ ܠܹܗ ܕܲܫ̈ܢܹܐ ܠܡܲܠܟܵܐ ܕܢܸܬܼܝܲܩܲܪ ܗ̄ܘ̣ܵܐ: </l>
                <l>ܕܲܒ̣ܩܘܼܪ̈ܒܵܢܹܐ ܢܸܥܠܘܼܢ ܨܹܐܕܼܵܘܗܝ ܡܵܐ ܕܲܚܙܵܐܘܼܗܝ܀ </l>
                <l>ܘܟܲܕܼ ܝܲܨܝܼܦܝܼܢ ܥܲܠ ܩܘܼܪ̈ܒܵܢܹܐ ܠܲܡܛܲܝܵܒ̣ܘܼ: </l>
                <l>ܩܘܼܫܬܵܐ ܩܵܡ̣ ܗ̄ܘ̣ܵܐ ܢܲܠܸܦ ܐܸܢܘܿܢ ܡܘܿܢ ܙܵܕܹܩ ܠܗܘܿܢ܀ </l>
                <l>ܦܬܲܚܘ ܣܝܼ̈ܡܵܬܼܟ̣ܘܿܢ ܘܐܵܘܒܸ݁ܠܘ ܕܲܗܒ̣ܵܐ ܕܡܲܠܟܵܐ ܗ̄ܘ̣ ܪܲܒܵܐ:</l>
                <pb ed="http://syriaca.org/bibl/1732" n="98"/>
                <l>ܘܣܲܒ̣ܘ ܠܹܗ ܡܘܼܪܵܐ ܕܲܩܛܝܼܠܵܐ ܬܘܼܒ̣ ܐܝܼܬܼ ܠܹܗ ܕܢܸܗܘܸܐ܀ </l>
                <l>ܠܒ̣ܘܿܢ̄ܬܵܐ ܚܵܫ̇ܚܵܐ ܠܐܝܼܩܵܪܹܗ ܬܘܼܒ̣ ܕܐܵܦ ܐܲܠܵܗܵܐ ܗ̄ܘ̣: </l>
                <l>ܥܸܛܪܵܐ ܘܡܘܼܪܵܐ ܘܕܲܗܒ̣ܵܐ ܐܵܘܒܸ݁ܠܘ ܢܸܬܼܩܲܪܲܒ̣ ܠܹܗ܀ </l>
                <l>ܫܩܲܠ̣ܘ ܗ̄ܘ̣ܵܘ ܓܲܙܵܐ ܕܐܲܒ̣ܵܗܲܝ̈ܗܘܿܢ ܟܲܕܼ ܚܵܝ̇ܪܝܼܢ ܗ̄ܘ̣ܵܘ: </l>
                <l>ܠܲܡܩܲܪܵܒ̣ܘܼ ܠܡܲܠܟܵܐ ܪܲܒܵܐ ܩܘܼܪ̈ܒܵܢܲܝܗܘܿܢ܀ </l>
                <l>ܛܥܲܢ̣ܘ ܐܝܼܩܵܪܹ̈ܐ ܘܲܠܒܲܟ̣ܘ ܐܘܼܪܚܵܐ ܠܡܸܣܲܩ ܠܲܝܗܘܼܕܼ: </l>
                <l>ܕܲܠܝܼܠܘܼܕܼܵܐ ܒܐܲܬܼܪܹܗ ܢܸܚܙܘܿܢ ܥܲܡ ܩܘܼܪ̈ܒܵܢܹܐ܀ </l>
                <l>ܩܵܡ̣ ܐܝܼܙܓܲܕܵܐ ܘܲܒ̣ܙܲܠܝܼܩܵܘ̈ܗܝ ܐܲܪܗܸܒ̣ ܐܸܢܘܿܢ: ܕܠܵܐ ܢܸܬ݁ܬܵܘܗܘܼܢ<note place="foot"
                        xml:id="ftn6" n="6"><p rend="footnote text" xml:lang="syr"> Sic (ܢܸܬ݁ܬܲܗܘܿܢ؟ (E.
                        N)</p></note>: </l>
                <l>ܡ̣ܢ ܡܹܐܙܲܠܬܵܐ ܕܐܸܬ݁ܛܲܝܲܒ̣ܘ ܗ̄ܘ̣ܵܘ܀ </l>
                <l>ܪܵܒܲܬ݀ ܦܵܪܹܣ ܡ̣ܢ ܩܘܼܪ̈ܒܵܢܹܝܗ̇ ܕܲܡܓ̣ܘܼܫܘܼܬܼܵܐ: </l>
                <l>ܕܲܒ̣ܛܘܼ̈ܝܵܒܹܐ ܕܪܹ̈ܫܲܝ ܐܲܪܥܵܐ ܐܸܬ݁ܛܲܝܲܒ̣ܘ ܗ̄ܘ̣ܵܘ܀ </l>
                <l>ܟ̱ܠܹܗ ܐܲܬܼܪܵܐ ܝܲܗ̄ܒ̣ ܡܲܕܲܐܬܼܵܐ ܕܲܢܫܲܕܲܪ ܠܹܗ: </l>
                <l>ܠܡܲܠܟܵܐ ܝ̄ܠܝܼܕܼܵܐ ܕܲܚ̣ܙܵܘ ܕܸܢܚܹܗ ܒܡܲܠܘܵܫܲܝ̈ܗܘܿܢ܀ </l>
                <l>ܐܸܙܕܵܘܲܕܼܘ ܗ̄ܘ̣ܵܘ ܒܲܫܝܪ̈ܵܬܼܵܐ ܣܲܓܝܼ݁̈ܐܵܬܼܵܐ: </l>
                <l>ܕܢܸܣܩܘܿܢ ܢܸܚܙܘܿܢ ܡܲܠܟܵܐ ܣܓ̣ܝܼܕܼܵܐ ܕܲܕܼܢܲܚ̣ ܒܲܝܗܘܼܕܼ܀ </l>
                <l>ܗܘ݀ܵܘ ܟܵܪ̈ܘܿܙܹܐ ܟܲܕܼ ܪܵܕܹܝܢ ܗ̄ܘ̣ܵܐ ܒܹܝܬܼ ܐܘܼܪ̈ܚܵܬܼܵܐ: </l>
                <l>ܠܲܡܣܲܒܵܪܘܼ ܕܸܢܚܹܗ ܕܡܲܠܟܵܐ ܠܥܵܠܡܵܐ ܟ̱ܠܹܗ܀ </l>
                <l>ܪܵܚܡܲܬܼ<note place="foot" xml:id="ftn7" n="7"><p rend="footnote text" xml:lang="syr"> ܪܚܡܲܬ݁.
                            Sic</p></note>: ܫܘܼܒ̣ܚܵܐ ܐܘܼܡܵܢܘܼܬܼܗܘܿܢ ܚܲܦܛܲܬ݀<note place="foot"
                        xml:id="ftn8" n="8"><p rend="footnote text" xml:lang="syr"> ܚܛ̣ܦܬ݁. Sic</p></note>: ܐܸܢܘܿܢ: </l>
                <l>ܕܠܵܐ ܢܟܲܣܘܿܢ ܗ̄ܘ̣ܵܘ ܥܸܠܬܼܵܐ ܕܣܵܠܩ̇ܝܼܢ ܡܸܛܠܵܬܼܵܗ̇܀ </l>
                <l>ܢܸܫܬܲܡܗܘܼܢ ܗ̄ܘ̣ܵܘ ܝܲܕܘܼ̈ܥܬܼܵܢܹܐ ܒܟ̣ܠ ܐܲܬܼܪ̈ܵܘܿܢ: </l>
                <l>ܐܲܣܓ݁ܝܼܘ ܡܲܠܸܠ̣ܘ ܥܲܠ ܗܵܘ̇ ܕܸܢܚܵܐ ܕܲܢܓܲܕܼ ܐܸܢܘܿܢ܀ </l>
                <l/>
                <pb ed="http://syriaca.org/bibl/1732" n="99"/>
                <l>ܐܲܩܝܼܡ ܐܸܢܘܿܢ ܩܘܼܫܬܵܐ ܒܕܼܝܼܠܗܘܿܢ ܥܲܠ ܪܵܡܘܼܬܼܵܐ: </l>
                <l>ܕܲܒ̣ܗܵܝ̇ ܥܸܠܬܼܵܐ ܣܒܲܪܬܹܗ ܕܲܒ̣ܪܵܐ ܬܸܬܼܡܲܠܲܠ ܗ̄ܘ̣ܵܬܼ܀ </l>
                <l>ܟܲܕܼ ܚܵܙ̇ܩܝܼܢ ܐܵܦ ܟܲܕܼ ܫܵܪܹܝܢ ܫܲܪܒܹ݁ܗ ܐܲܪܡ̣ܝܼܘ: </l>
                <l>ܕܨܹܝܕܼ ܓܲܢ̄ܒܵܪ ܕܝܼܠܝܼܕܼ ܒܲܗܘܼܕܼ ܐܝܼܬܹܝܗ̇ ܐܘܼܪܚܲܢ܀ </l>
                <l>ܥܲܠ ܐܘܼܪ̈ܚܵܬܼܗܘܿܢ ܡܲܠܦܵܢܘܼܬܹܗ ܡܸܬ݁ܕܲܢܚܵܐ ܗ̄ܘ̣ܵܬܼ: </l>
                <l>ܘܲܒ̣ܘܲܥܕܲܝ̈ܗܘܿܢ ܦܸܬܼܓ̣ܵܡܲܝ̈ܗܘܿܢ ܡܸܫܬܲܡܥܝܼܢ ܗ̄ܘ̣ܵܘ܀ </l>
                <l>ܒܟ̣ܠ ܐܵܘܵܢܵܐ ܣܒܲܪܬܼܵܐ ܙܪܲܥ̣ܘ ܒܹܗ ܟܲܕܼ ܫܵܪܹܝܢ ܗ̄ܘ̣ܵܘ: </l>
                <l>ܐܵܦ ܟܲܕܸ ܚܵܙ̇ܩܝܼܢ ܐܲܪܡ̣ܘ ܫܲܪܒܵܐ ܕܝܼܠܝܼܕܼܘܼܬܹܗ܀ </l>
                <l>ܒܡܝܼ̈ܠܹܝܗ̇ ܕܐܘܼܪܚܵܐ ܟܵܪܘܿܙܘܼܬܼܗܘܿܢ ܡܸܬܼܦܲܫܛܵܐ ܗ̄ܘ̣ܵܬܼ: </l>
                <l>ܘܲܒ̣ܡܲܣ̈ܝܘܿܢܹܐ ܗܵܢܘܿܢ ܫܲܪ̈ܒܹܐ ܡܸܬܼܠܲܥܙܝܼܢ ܗ̄ܘ̣ܵܘ܀ </l>
                <l>ܪܵܒ̣ܘ ܡܸܢܗܘܿܢ ܐܲܬܼܪ̈ܵܘܵܬܼܵܐ ܘܥܵܡܘܿܪ̈ܲܝܗܘܿܢ: </l>
                <l>ܘܝܼܠܸܦ̣ܘ ܫܲܪ̈ܒܹ݁ܐ ܥܲܡ̈ܡܹܐ ܕܐܲܪܥܵܐ ܒܫܘܼܐܵܠܲܝܗܘܿܢ܀ </l>
                <l>ܐܲܪܡ̣ܝܼܘ ܕܸܚܠܵܐ ܥܲܠ ܥܵܡܘܿܪܹ̈ܐ ܕܲܡܕܼܝܼ̈ܢܵܬܼܵܐ: </l>
                <l>ܟܲܕܼ ܡܸܫܬܲܥܹܝܢ ܥܲܠ ܡܵܘܠܵܕܹܗ ܕܡܲܠܟܵܐ ܪܲܒܵܐ܀ </l>
                <l>ܬܲܒ̣ܪܘܼܗܝ ܠܸܒܵܐ ܕܡܲܠܟܹ̈ܐ ܕܲܥ̣ܒܲܪܘ ܒܲܬܼܚܘܼܡܲܝ̈ܗܘܿܢ: </l>
                <l>ܒܛܸܒܹ݁ܗ ܕܡܲܠܟܵܐ ܕܡܸܫܬܲܥܹܝܢ ܗ̄ܘ̣ܵܘ ܥܲܠ ܡܵܘܠܵܕܹܗ܀ </l>
                <l>ܐܲܪܡ̣ܝܼܘ ܪܘܼܚܵܐ ܕܫܲܠܝܼܛܵܢܹ̈ܐ ܕܣܲܒܲܪܘ ܐܸܢܘܿܢ: </l>
                <l>ܕܐ̄ܢܵܫ ܡ̣ܢ ܝܑܼܗܘܼܕܼ ܐܝܼܬܼ ܠܹܗ ܕܢܿܐܚܘܿܕܼ ܟܠ ܐܲܬܼܪ̈ܵܘܵܢ܀ </l>
                <l>ܪܥܸܠ̣ܘ ܗ̄ܘ̣ܵܘ ܬܵܓܹ̈ܐ ܕܡܵܪ̈ܵܘܵܬܼܵܐ ܡ̣ܢ ܡܸܠܲܝ̈ܗܘܿܢ: </l>
                <l>ܕܟܲܕܼ ܕܲܚܝܼܠܝܼܢ ܡܸܫܬܲܥܹܝܢ ܗ̄ܘ̣ܵܘ ܥܲܠ ܡܵܘܠܵܕܹܗ܀ </l>
                <l>ܣܒܲܪܬܼܵܐ ܚܕܲܬܵܐ ܒܲܡܓ̣ܘܼܫܘܼܬܼܵܐ ܡܸܬܼܟܲܪܙܵܐ ܗ̄ܘ̣ܵܬܼ: </l>
                <l>ܘܝܲܠܕܹܗ ܕܡܲܠܟܵܐ ܒܐܲܬܼܪ̈ܵܘܵܬܼܵܐ ܡܸܬܼܡܲܠܲܠ ܗ̄ܘ̣ܵܐ܀ </l>
                <l/>
                <pb ed="http://syriaca.org/bibl/1732" n="100"/>
                <l>ܚܛܲܦ̣ ܗ̄ܘ̣ܵܐ ܐܸܢܘܿܢ ܩܘܼܫܬܵܐ ܕܢܸܗܘܘܿܢ ܠܹܗ<note place="foot" xml:id="ftn9" n="9"><p
                            rend="footnote text"> ܠܗ ܐܦ. Sic</p></note>: ܟܵܪ̈ܘܿܙܹܐ: </l>
                <l>ܘܟܲܕܼ ܠܵܐ ܡܦܵܣܝܼܢ ܢܹܐܡܪܘܿܢ ܫܲܪ̈ܒܵܘܗܝ ܥܲܬ݁ܝܼܪܵܐܝܼܬܼ܀ </l>
                <l>ܢܟܲܠ̣ ܗ̄ܘ̣ܵܐ ܫܪܵܪܵܐ ܠܟܲܠܕܼܵܝܘܼܬܼܵܐ ܬܫܲܒܲܚ ܢܲܦ̮ܫܵܗ̇: </l>
                <l>ܘܲܒ̣ܗܵܝ̇ ܥܸܠܬܼܵܐ ܙܡܲܪܬܹܗ ܠܲܒ̣ܪܵܐ ܒܐܲܬܼܪ̈ܵܘܵܬܼܵܐ܀ </l>
                <l>ܝܑܼܕܲܥܢܲܢ ܠܲܡ ܕܲܕܼܢܲܚ̣ ܡܲܠܟܵܐ ܒܐܲܪܥܵܐ ܕܲܝܼܗܘܼܕܼ: </l>
                <l>ܕܲܒ̣ܡܲܠܘܵܫܹ̈ܐ ܚܙܲܝܢܲܢ ܕܸܢܚܹܗ ܒܲܡܗܝܼܘܼܬܲܢ܀ </l>
                <l>ܥܲܠ ܕܲܢܫܲܒ݁ܚܘܼܢ ܠܐܘܼܡܵܢܘܼܬܼܗܘܿܢ ܕܲܟ̣ܡܵܐ ܝܼܕܸܥܲܬ݀: </l>
                <l>ܐܲܣܓܝܼܘ ܡܲܠܸܠ̣ܘ ܫܲܪ̈ܒܵܘܗܝ ܕܲܒ̣ܪܵܐ ܒܟ̣ܠܵܗ̇ ܐܘܼܪܚܵܐ܀ </l>
                <l>ܕܢܲܚ̣ ܓܲܢ̄ܒܵܪܵܐ ܕܫܪܹܐ ܒܝܲܠܕܹܗ ܡܲܠܘܵܫܲܝ̈ܗܘܿܢ: </l>
                <l>ܘܲܡܣܲܒ݁ܪܝܼܢ ܠܹܗ ܒܐܲܬܼܪ̈ܵܘܵܬܼܵܐ ܒܦܸܬܼܓ̣ܵܡܲܝ̈ܗܘܿܢ܀ </l>
                <l>ܐ̄ܬ݀ܵܐ ܚܲܟ݁ܝܼܡܵܐ ܕܢܸܠܚܸܐ ܕܲܦܹ̈ܐ ܕܟܲܠܕܼܵܝܘܼܬܼܵܐ: </l>
                <l>ܘܲܥܒ̣ܝܼܕܼܝܼܢ ܠܹܗ ܣܵܗ̈ܕܹܐ ܡܓ̣ܘܼ̈ܫܹܐ ܕܢܸܫܬܲܥܘܿܢܵܝܗܝ܀ </l>
                <l>ܩܵܡ̣ ܐܲܪܕܸܟ̣ܠܵܐ ܥܲܠ ܒܸܢܝܢܵܗ̇ ܕܲܡܓ̣ܘܼܫܘܼܬܼܵܐ: </l>
                <l>ܕܢܸܣܬ݁ܘܿܪ ܢܲܚܸܬܼ ܘܲܥܒ̣ܝܼܕܼܝܼܢ ܠܹܗ ܦܵܥ̈ܠܹܐ ܢܸܥܩܘܿܪ܀ </l>
                <l>ܘܲܡܩܲܠܣܝܼܢ ܠܹܗ ܕܢܸܗܘܘܿܢ ܣܵܗܕܵܘ̈ܗܝ ܐܵܦ ܒܲܪ̈ܵܝܹܐ: </l>
                <l>ܕܐܸܬ݀ܵܐ ܢܒܲܛܸܠ ܡܸܢܝܵܢܲܝܗܘܿܢ ܒܝܼܠܝܼܕܼܘܼܬܹܗ܀ </l>
                <l>ܛ̣ܥܵܘ ܒܹܗ ܡܓ̣ܘܼ̈ܫܹܐ ܡ̣ܢ ܛܵܥܝܘܼܬܼܵܐ ܕܐܲܚܝܼܕܼܝܼܢ ܗ̄ܘ̣ܵܘ: </l>
                <l>ܘܐܲܥܸܠ̣ ܐܸܢܘܿܢ ܠܐܘܼܪܚܵܐ ܕܩܘܼܫܬܵܐ ܘܟܸܢ ܐܲܪܓܸܫ̣ܘ ܒܹܗ܀ </l>
                <l>ܒܲܥܪܝܼܪ̈ܵܝܹܐ ܫܩܲܠ̣ܘ ܗ̄ܘ̣ܵܘ ܢܝܼܪܵܐ ܥܲܠ ܨܵܘܪ̈ܲܝܗܘܿܢ: </l>
                <l>ܘܲܒ̣ܦܘܼܠܚܵܢܹܗ ܫܲܪܝܼܘ ܢܸܠܐܘܿܢ<note place="foot" xml:id="ftn10" n="10"><p
                            rend="footnote text"> ܢܐܠܘܢ. Sic</p></note>: ܒܐܘܼܪܚܵܐ ܕܐܲܪܡܝܼܘ܀ </l>
                <l>ܙܲܡ̣ܪܙܼܗܝ ܠܲܒ̣ܪܵܐ ܥܲܠ ܐܘܼܪ̈ܚܵܬܼܵܐ ܒܲܝܢܵܬܼ ܥܲܡ̈ܡܹܐ: </l>
                <l/>
                <pb ed="http://syriaca.org/bibl/1732" n="101"/>
                <l>ܘܲܡܛܵܘ ܠܲܝܗܘܼܕܼ ܐܲܪܥܵܐ ܕܛܸܠܡܲܬ݀ ܟܠ ܥܲܠ̈ܠܵܬܼܵܐ܀ </l>
                <l>ܚ̣ܙܵܘ ܕܲܒ̣ܗܝܼܠܵܐ ܘܲܪܡܸܐ ܫܸܬܼܩܵܐ ܥܲܠ ܚܲܟ݁ܝܼܡܹ̈ܝܗ̇: </l>
                <l>ܘܠܵܐ ܪܓ̣ܝܼܫܝܼܢ ܒܹܗ ܒܡܲܠܟܵܐ ܕܐܸܬ݀ܵܐ ܕܢܸܦܪܘܿܩ ܐܸܢܘܿܢ܀ </l>
                <l>ܕܲܡܝܼܟ̣ܵܐ ܗ̄ܘ̣ܵܬܼ ܐܸܡܵܐ ܕܡܲܠܟܵܐ ܘܛܲܒ݁ܝܼܥ ܠܸܒܵܗ̇: </l>
                <l>ܘܐܸܬ݀ܵܘ ܡܓ̣ܘܼ̈ܫܹܐ ܩ̣ܪܵܘ ܠܵܗ̇ ܒܐܸܕܼܢܵܗ̇ ܘܟܸܢ ܐܲܥܝܼܪܘܼܗ̇܀ </l>
                <l>ܫܓ̣ܝܼܫܵܐ ܦܵܪܹܣ ܒܛܸܒܹ݁ܗ ܕܡܲܠܟܵܐ ܕܲܕܼܢܲܚ̣ ܒܐܲܬܼܪܵܐ: </l>
                <l>ܘܲܒ̣ܢܲܝ̈ ܐܲܬܼܪܵܐ ܒܠܲܥ̣ܘ ܒܲܬܼܘܵܪܵܐ ܘܠܵܐ ܐܲܪܓܸܫ̣ܘ ܒܹܗ܀ </l>
                <l>ܐܸܡܵܐ ܕܚܲܢ̈ܦܹܐ ܫܲܕܪܲܬ݀ ܙܸܒ̣ܕܵܐ ܠܚܲܬܼܢܵܐ ܡܲܠܟܵܐ: </l>
                <l>ܘܟܲܠܬܼܵܐ ܕܝܵܬܼܒܵܐ ܒܓ̣ܵܘ ܩܲܝܛܘܿܢܵܗ̇ ܠܵܐ ܪܓ̣ܝܼܫܵܐ ܒܹܗ܀ </l>
                <l>ܒܲܪ̄ܬܼ ܟܲܠܕܼܵܝܹ̈ܐ ܫܲܕܪܲܬ݀ ܕܲܫܢܹ̈ܐ ܨܹܝܕܼ ܦܵܪܘܿܩܵܐ: </l>
                <l>ܘܒܲܪ̄ܬܼ ܐܲܒ̣ܪܵܗܵܡ ܕܲܒ̣ܒܲܝܬܹܗ ܗ̄ܘ̣ܵܬܼ ܠܵܐ ܝܲܩܪܬܹܗ܀ </l>
                <l>ܥܘܼܪ̈ܠܹܐ ܛܥܝܼܢܝܼܢ ܩܘܼܪ̈ܒܵܢܲܝܗܘܿܢ ܠܲܡܩܲܪܵܒ̣ܘ: </l>
                <l>ܘܫܝܼܛ ܠܲܓ̣ܙܝܼܪܹ̈ܐ ܛܸܒܹ݁ܗ ܕܡܲܠܟܵܐ ܘܠܵܐ ܡܸܬܼܡܲܠܲܠ܀ </l>
                <l>ܒܢܲܝ̈ ܢܘܼܟ̣ܪ̈ܵܝܹܐ ܛܪܝܼܕܼܝܼܢ ܒܐܘܼܪܚܵܐ ܨܹܝܕܼ ܥܲܙܝܼܙܵܐ: </l>
                <l>ܘܲܪܡܸܐ ܫܸܠܝܵܐ ܥܲܠ ܒܲܝ̈ܬܵܝܹܐ ܘܠܵܐ ܡܓ̣ܝܼܒ̣ܝܼܢ ܠܹܗ܀ </l>
                <l>ܐ̄ܬ݀ܵܘ ܠܐܘܿܪܸܫܠܸܡ ܘܲܛ̣ܪܲܦܘ ܬܲܪ̈ܥܹܐ ܒܫܘܼܐܵܠܲܝ̈ܗܘܿܢ: </l>
                <l>ܕܩܘܼܡܘ ܚܵܘܵܘ ܠܲܢ ܐܲܝܟܵܘ ܡܲܠܟܵܐ ܕܲܕܼܢܲܚ ܠܐܲܪܥܵܐ܀ </l>
                <l>ܐܸܬ݁ܬ݁ܙܝܼܥܲܬ݀ ܗ̄ܘ̣ܵܬܼ ܪܵܚܡܲܬܼ ܫܸܢܬܼܵܐ ܡ̣ܢ ܩܵܠܲܝ̈ܗܘܿܢ: </l>
                <l>ܘܲܕܼܠܵܐ ܪܸܓ̣ܫܲܬ݀ ܒܲܣ̣ܪܵܗ̇ ܩܘܼܫܬܵܐ ܩܕܼܵܡ ܪ̈ܲܚܝܼܩܹܐ܀ </l>
                <l>ܢܵܕܲܬ݀ ܩܵܡܲܬ݀ ܡ̣ܢ ܕܲܡܟ݁ܘܼܬܼܵܐ ܘܲܥܢܵܬ݀ ܐܸܢܘܿܢ: </l>
                <l>ܠܵܐ ܕܹܝܢ ܪܸܓ̣ܫܲܬ݀ ܐܸܠܘܼ ܗܸܢܘܿܢ ܠܵܐ ܐܲܥܝܼܪܘܼܗ̇܀ </l>
                <l>ܐ̄ܬ݀ܵܘ ܪ̈ܲܚܝܼܩܹܐ ܠܲܡܣܲܒܵܪܘܼ ܠܟ̣ܠ ܩܲܪ̈ܝܼܒܹܐ:</l>
                <pb ed="http://syriaca.org/bibl/1732" n="102"/>
                <l>ܥܲܠ ܡܵܘܠܵܕܹܐ ܕܲܕܼܢܲܚ ܒܹܝܬܼ ܫܘܼܩܲܝ̈ܗܘܿܢ܀ </l>
                <l>ܕܲܡܝܼܟ̣ ܐܲܬܼܪܵܗ̇ ܕܲܢܒ̣ܝܼܘܼܬܼܵܐ ܡ̣ܢ ܬܸܫܒ݁ܘܿܚܬܵܐ: </l>
                <l>ܘܒܲܡܓ̣ܘܼܫܘܼܬܼܵܐ ܣܒܲܪܬܹܗ ܕܲܒ̣ܪܵܐ ܡܸܙܕܲܡܪܵܐ ܗ̄ܘ̣ܵܬܼ܀ </l>
                <l>ܒܵܗ̇ܠܝܼܢ ܣܵܦܪܹ̈ܐ ܕܪܹ̈ܫܲܝ<note place="foot" xml:id="ftn11" n="11"><p
                            rend="footnote text"> ܕܪ̈ܝܫܝ. Sic ( ܘܪܹ̈ܫܲܝ؟ . E. N)</p></note>: ܥܲܡܵܐ
                    ܘܣܵܒܲܝ̈ ܨܸܗܝܘܿܢ: </l>
                <l>ܘܲܒ̣̈ܢܲܝ ܦܵܪܹܣ ܫܲܓ̣ܫܘܼܗ̇ ܠܐܲܪܥܵܐ ܕܡܲܠܟܵܐ ܒܲܝܗܘܼܕܼ܀ </l>
                <l>ܡ̣ܢ ܒܲܪ̈ܵܝܹܐ ܣܒܲܪܬܼܵܐ ܥܸܠܲܬ݀ ܨܹܝܕܼ ܓܵܘܵܝܹ̈ܐ: </l>
                <l>ܕܢܸܗܘܘܿܢ ܥܲܡ̈ܡܹܐ ܣܵܗ̈ܕܹܐ ܠܝܲܠܕܹܗ ܒܩܘܼܪ̈ܒܵܢܲܝܗܘܿܢ܀ </l>
                <l>ܡ̣ܠܵܘ ܣܲܒ̣ܪ̈ܵܬܼܵܐ ܫ،ܼ̈ܩܲܝ ܨܸܗܝܘܿܢ ܡ̣ܢ ܪ̈ܲܚܝܼܩܹܐ: </l>
                <l>ܘܪܵܒܲܬ݀ ܟ̱ܠܵܗ̇ ܛܵܠܡܲܬܼ ܩܘܼܫܬܵܐ ܡ̣ܢ ܡܸܠܲܝ̈ܗܘܿܢ܀ </l>
                <l>ܫܠܝܼܚܹ̈ܐ ܚܲܕܼ̈ܬܹܐ ܡ̣ܢ ܒܹܝܬܼ ܥܲܡ̈ܡܹܐ ܠܥܲܡܵܐ ܥܲܠ̣ܘ ܗ̄ܘ̣ܵܘ: </l>
                <l>ܘܟ̣ܵܪܘܿܙܘܼܬܼܵܐ ܕܝܲܠܕܹܗ ܕܲܒ̣ܪܵܐ ܒܗܘܿܢ ܐܸܬ݁ܕܲܢܚܲܬ݀܀ </l>
                <l>ܐܲܝܟܵܘ ܡܲܠܟܵܐ ܕܲܕܼܢܲܚ ܒܲܗܘܼܕܼ ܢܹܐܙܲܠ ܨܹܐܕܼܵܘܗܝ: </l>
                <l>ܟܵܘܟ݁ܒܹܗ ܚܙܲܝܢܲܢ ܘܲܕܼܢܸܣܓ݁ܘܿܕܼ ܠܹܗ ܐܸܬ݁ܛܲܝܲܒ̣ܢܲܢ܀ </l>
                <l>ܢܘܼܗܪܹܗ ܪܲܒܵܐ ܕܢܲܚ̣ ܠܲܢ ܒܐܲܬܼܪܲܢ ܥܲܙܝܼܙܵܝܼܬܼ: </l>
                <l>ܘܗܘ݀ ܣܲܒܲܪ ܠܲܢ ܥܲܠ ܡܵܘܠܵܕܹܗ ܫܲܪܝܼܪܵܐܝܼܬܼ܀ </l>
                <l>ܫܡܲܥ̣ ܗܹܪܘܿܕܸܣ ܛܸܒܹ݁ܗ ܕܡܲܠܟܵܐ ܘܙܵܥ̣ ܚܲܠܵܫܵܐ: </l>
                <l>ܬܵܓ̣ܵܐ ܠܬܼܵܓ̣ܵܐ ܚ̣ܙܵܐ ܗ̄ܘ̣ܵܐ ܘܲܪܥܸܠ̣ ܕܲܕܼܚܸܠ̣ ܡܸܢܹܗ܀ </l>
                <l>ܫܵܪܹܐ ܬܵܓܹ̈ܐ ܩܸܢܛܵܐ ܢܦܲܚ̣ ܗ̄ܘ̣ܵܐ ܒܡܲܠܟܵܐ ܕܐܲܬܼܪܵܐ: </l>
                <l>ܘܲܒ̣ܣܘܼܪܵܕܼܵܐ ܩܵܡ̣ ܕܲܢܫܲܐܸܠ ܥܲܠ ܡܲܠܟ݁ܘܼܬܹܗ܀ </l>
                <l>ܐܸܬ݁ܬ݁ܙܝܼܥ ܡܲܠܟܵܐ ܡ̣ܢ ܣܲܒ̣ܪ̈ܵܬܼܵܐ ܕܲܡܓ̣ܘܼܫܘܼܬܼܵܐ: </l>
                <l>ܘܫܲܪܝܼ ܡܫܲܐܸܠ ܕܐܲܝܟܲܢ ܘܲܟ̣ܡܵܐ ܘܐܸܡܲܬܼܝ ܝܑܼܠܝܼܕܼ܀ </l>
                <l/>
                <pb ed="http://syriaca.org/bibl/1732" n="103"/>
                <l>ܢܵܕܼ ܡ̣ܢ ܛܸܒܹ̈ܐ ܘܣܵܡ̣ ܗ̄ܘ̣ܵܐ ܐܲܦܵܘ̈ܗܝ ܥܲܠ ܫܘܼ̈ܐܵܠܹܐ: </l>
                <l>ܫ̣ܪܵܐ ܒܹܗ ܙܵܘܥܵܐ ܘܫܲܪܝܼ ܕܢܹܐܠܲܦ ܥܲܠ ܥܲܙܝܼܙܵܐ܀ </l>
                <l>ܩ̣ܪܵܐ ܗ̄ܘ̣ܵܐ ܠܣܵܦ̇ܪܹ̈ܐ ܘܲܠܩܲܫܝܼ̈ܫܹܐ ܕܐܲܬܼܪܵܐ ܟ̱ܠܹܗ: </l>
                <l>ܕܢܹܐܠܲܦ ܡܸܢܗܘܿܢ ܥܲܠ ܦܵܪܘܿܩܵܐ ܕܐܲܝܟܵܐ ܕܵܢܲܚ̇܀ </l>
                <l>ܠܲܢܒ̣ܝܼܘܼܬܼܵ ܩ̣ܪܵܐ ܬܒܲܕܸܩ ܠܹܗ ܡܸܛܠ ܡܲܠܟܵܐ: </l>
                <l>ܕܲܕܼܚܸܠ̣ ܗ̄ܘ̣ܵܐ ܠܹܗ ܡ̣ܢ ܣܲܒ̣ܪ̈ܵܬܼܵܗ̇ ܕܲܡܓ̣ܘܼܫܘܼܬܼܵܐ܀ </l>
                <l>ܐܸܬܼܪܫܸܠ ܗ̄ܘܲܝ̈ ܐܝܼ̈ܕܲܝ ܕܵܘܝܵܐ ܡ̣ܢ ܡܲܠܟ݁ܘܼܬܹܗ: </l>
                <l>ܘܫܲܪܝܼ ܡܫܲܐܸܠ ܕܐܲܝܟܵܐ ܗܵܘܹ̇ܐ ܘܐܲܝܢܵܘ ܐܲܬܼܪܹܗ܀ </l>
                <l>ܕܠܵܐ ܫܘܼ̈ܐܵܠܹܐ ܝܑܼܠܸܦ̣ܘ ܥܲܡ̈ܡܹܐ ܡܸܛܠ ܝܲܠܕܹܗ: </l>
                <l>ܘܲܒ̣ܫܘܼ̈ܐܠܹܐ ܠܡܲܚܣܸܢ ܣܵܦ̇ܪܹ̈ܐ ܩܵܡ̣ܘ ܥܲܠ ܫܲܪܒܹ݁ܗ܀ </l>
                <l>ܥܲܡ̈ܡܹܐ ܒܢܸܕܼܪܹ̈ܐ ܘܲܒ̣ܩܘܼܪ̈ܒܵܢܹܐ ܐ̄ܬ݀ܵܘ ܠܐܝܼܩܵܪܹܗ: </l>
                <l>ܘܥܲܡܵܐ ܡܫܲܐܸܠ ܢܹܐܠܲܦ ܡܲܢ̣ܘܼ ܘܐܲܝܟܵܐ ܕܵܢܲܚ̇܀ </l>
                <l>ܛܥܝܼܢܝܼܢ ܗܵܠܹܝܢ ܓܲܙܹ̈ܐ ܘܛܘܼ̈ܒܹܐ ܕܐܲܒ̣ܵܗܲܝ̈ܗܘܿܢ: </l>
                <l>ܘܫܵܚ̇ܩܝܼܢ ܗܵܠܹܝܢ ܣܸܦ̣ܪܹ̈ܐ ܟܠܝܘܿܡ ܘܠܵܐ ܐܲܪܓܸܫ̣ܘ ܒܹܗ܀ </l>
                <l>ܫܲܐܸܠ̣ ܡܲܠܟܵܐ ܡܸܛܠ ܝܲܠܕܹܗ ܕܡܲܠܟܵܐ ܪܲܒܵܐ: </l>
                <l>ܘܲܡܦܲܫ̈ܩܵܢܹܐ ܕܲܥܬܼܝܼ̈ܕܼܬܼܵܐ ܓܠ̣ܵܘ ܠܹܗ ܐ̄ܪܵܙܵܐ܀ </l>
                <l>ܐ̄ܚܲܕܼܘ ܠܲܡܦܹܐܕܼܵܗ̇ ܕܲܢܒ̣ܝܼܘܼܬܼܵܐ ܒܦܘܼܫܵܩܲܝ̈ܗܘܿܢ: </l>
                <l>ܕܲܢܚܵܘܘܿܢ ܗ̄ܘ̣ܵܘ ܐܘܼܪܚܵܐ ܕܩܘܼܫܬܵܐ ܒܬܼܘܼܪ̈ܓܵܡܲܝܗܘܿܢ܀ </l>
                <l>ܫܲܐܸܠ̣ ܐܸܘܿܢ ܡܲܠܟܵܐ ܪܲܦܝܵܐ ܥܲܠ ܓܲܢ̄ܒܵܪܵܐ: </l>
                <l>ܕܲܒ̣ܒܹܝܬܼܠܚܸܡ ܕܵܢܲܚ̇ ܡܲܠܟܵܐ ܒܲܕܸܩ̣ܘ ܗ̄ܘ̣ܵܘ ܠܹܗ܀ </l>
                <l>ܗܵܟܲܢܵܐ ܠܲܡ ܟܬܼܝܼܒ̣ ܒܲܢܒ̣ܝܼܵܐ ܥܲܠ ܒܹܝܬܼܠܚܸܡ: </l>
                <l>ܕܡܸܢܹܟ̣ܝ ܢܸܦܘܿܩ ܡܲܠܟܵܐ ܕܢܸܪܥܸܐ ܠܥܲܡܝ ܝܑܼܣܪܵܝܹܠ܀ </l>
                <l/>
                <pb ed="http://syriaca.org/bibl/1732" n="104"/>
                <l>ܡ̣ܢ ܓܸܠܝܵܢܹ̈ܐ ܕܲܢܒ̣ܝܼܘܼܬܼܵܐ ܡܲܠܸܠ̣ܘ ܗ̄ܘ̣ܵܘ ܠܹܗ: </l>
                <l>ܘܬܲܒ̣ܪܘܼܗܝ ܠܸܒܹܗ ܡ̣ܢ ܦܘܼ̈ܫܵܩܹܐ ܕܐܸܬܼܚܵܘܝܼܘ ܠܹܗ܀ </l>
                <l>ܫܪܵܝܵܐ ܕܬܼܵܓܹܗ ܦܲܫܸܩ̣ܘ ܗ̄ܘ̣ܵܘ ܠܹܗ ܡ̣ܢ ܩܸܪܝܵܢܵܐ: </l>
                <l>ܘܲܕܼܩܵܐܹ̇ܡ ܗ̄ܘ̣ ܡܲܠܟܵܐ ܘܪܵܥܹ̇ܐ ܠܥܵܠܡܵܐ ܟ̱ܠܹܗ܀ </l>
                <l>ܒܲܕܸܩ̣ܘ ܗ̄ܘ̣ܵܘ ܠܹܗ ܕܡܸܬܼܚܲܠܲܦ ܠܹܗ ܫܲܪܝܼܪܵܐܝܼܬܼ: </l>
                <l>ܘܐܵܬܹ̇ܐ ܐ̄ܚܪܹܢܵܐ ܕܲܠܡܲܠܟ݁ܘܼܬܹܗ ܣܵܘܦܵܐ ܠܵܐ ܐܝܼܬܼ܀ </l>
                <l>ܒܣܵܟܹܗ ܕܫܲܪܒܵܐ ܫܪܵܝܹܗ ܕܡܲܠܟܵܐ ܐܸܬܼܡܲܠܲܠ ܗ̄ܘ̣ܵܐ: </l>
                <l>ܘܲܒ̣ܦܘܼܫܵܩܹܗ ܥܲܠ ܒܲܪ ܕܵܘܝܼܕܼ ܐܸܬܼܒܲܕܲܩ ܗ̄ܘ̣ܵܐ܀ </l>
                <l>ܥܲܠ̣ ܦܘܼܫܵܩܵܐ ܘܫܲܩ̣ܠܹܗ ܠܬܼܵܓ̣ܵܐ ܕܒܹܝܬܼ ܗܹܪܘܿܕܸܣ: </l>
                <l>ܕܠܵܐ ܢܩܘܼܡܘܼܢ ܬܘܼܒ̣ ܥܲܠ ܡܲܠܟ݁ܘܼܬܼܵܐ ܕܒܹܝܬܼ ܝܑܼܗܘܼܕܼܵܐ܀ </l>
                <l>ܓܡܘܼܪܝܵܐ ܩܵܡ̣ ܗ̄ܘ̣ܵܐ ܡ̣ܢ ܓܸܠܝܵܢܹ̈ܐ ܕܲܢܒ̣ܝܼܘܼܬܼܵܐ: </l>
                <l>ܘܣܲܚ̣ܦܹܗ ܠܡܲܠܟܵܐ ܕܫܲܐܸܠ̣ ܢܹܐܠܲܦ ܥܲܠ ܦܵܪܘܿܩܵܐ܀ </l>
                <l>ܫܲܐܸܠ̣ ܢܹܐܠܲܦ ܘܲܒ̣ܝܘܼܠܦܵܢܹܗ ܫܪܵܝܹܗ ܐܸܫܟܲܚ̣: </l>
                <l>ܒܥ̣ܵܐ ܦܘܼܫܵܩܵܐ ܘܐܸܬܼܦܲܫܲܩ ܠܹܗ ܕܡܸܬܼܚܲܠܲܦ ܠܹܗ܀ </l>
                <l>ܡܓ̣ܘܼ̈ܫܹܐ ܘܣܵܦ̇ܪܹ̈ܐ ܐܸܬܼܟܲܪܟܘܼܗܝ ܗ̄ܘ̣ܵܘ ܠܲܕܼܠܵܐ ܡܲܠܟ݁ܘܼ: </l>
                <l>ܘܒܹܝܬܼ ܫܘܼ̈ܐܵܠܹܐ ܘܲܠܦܘܼ̈ܫܵܩܹܐ ܡܸܬܼܩܲܦܲܚ ܗ̄ܘ̣ܵܐ܀ </l>
                <l>ܡܓ̣ܘܼ̈ܫܹܐ ܐܵܡ̇ܪܝܼܢ ܕܐܲܝܟܵܘ ܡܲܠܟܵܐ ܕܐܲܢ̄ܬ݁ ܠܵܘ ܡܲܠܟܵܐ ܐܲܢ̄ܬ݁: </l>
                <l>ܣܵܦ̇ܪܹ̈ܐ ܐܵܡܪܝܼܢ ܡ̣ܢ ܒܹܝܬܼܠܚܸܡ ܕܲܝܗܘܼܕܼ ܕܵܢܲܚ̇܀ </l>
                <l>ܚ̣ܙܵܐ ܫܝܼܛܘܼܬܹܗ ܒܥܲܝܢܵܘ̈ܗܝ ܕܵܘܝܵܐ ܡ̣ܢ ܟܠ ܓܲܒ݁ܝܼ̈ܢ: </l>
                <l>ܕܲܡܓ̣ܘܼܫܘܼܬܼܵܐ ܘܲܢܒ̣ܝܼܘܼܬܼܵܐ ܫܪ̈ܲܝ ܡܲܠܟ݁ܘܼܬܹܗ܀ </l>
                <l>ܚ̣ܙܵܐ ܩܘܼܪ̈ܒܵܢܹܐ ܕܥܵܒ̣ܪܝܼܢ ܩܘܼܕܼܡܵܘܗܝ ܒܐܸܣܟܹܡܲܝ̈ܗܘܿܢ: </l>
                <l>ܘܲܕܼܠܵܘ ܡܲܠܟܵܐ ܗ̄ܘ̣ ܠܵܐ ܝܲܗ̄ܒ̣ܘ ܗ̄ܘ̣ܵܘ ܠܹܗ ܕܢܸܣܲܒ̣ ܐܸܢܘܿܢ܀ </l>
                <l/>
                <pb ed="http://syriaca.org/bibl/1732" n="105"/>
                <l>ܡܨܲܥܪܝܼܢ ܗ̄ܘ̣ܵܘ ܠܹܗ ܠܪܵܡܵܐ ܕܲܢܦܲܠ̣ ܡ̣ܢ ܡܲܠܟ݁ܘܼܬܹܗ: </l>
                <l>ܘܥܲܠ ܕܲܫܪܸܐ ܗ̄ܘ̣ܵܐ ܠܵܐ ܕܵܚ̇ܠܝܼܢ ܗ̄ܘ̣ܵܘ ܕܲܢܫܘܼܛܘܼܢܵܝܗܝ܀ </l>
                <l>ܗܵܐ ܩܘܼܪ̈ܒܵܢܹܐ ܘܠܵܐ ܫܵܩܹ̇ܠ ܐܲܢ̄ܬ݁ ܠܵܘ ܓܹܝܪ ܐܢ̄ܬ݁: </l>
                <l>ܢܵܛܲܪ ܕܘܼܟ݁ܬܼܵܐ ܚܵܘܵܢ ܡܲܠܟܵܐ ܕܲܢܩܲܪܸܒ̣ ܠܹܗ܀ </l>
                <l>ܡܲܠܟܵܐ ܐ̄ܚܪܹܢܵܐ ܐܝܼܬܼ ܒܹܗ ܒܐܲܬܼܪܵܐ ܘܗܘ݀ܝܘܼ ܡܪܹܗ: </l>
                <l>ܠܹܗ ܐܲܝܬ݁ܝܼܢܲܢ ܕܲܫ̈ܢܹܐ ܢܩܲܪܸܒ̣ ܚܵܘܵܢ ܐܲܝܟܵܘ܀ </l>
                <l>ܠܗܵܘ̇ ܕܐܲܪܗܸܒ̣ ܠܲܢ ܕܸܢܚܹܗ ܒܐܲܬܼܪܲܢ ܢܹܐܬܸܐ ܨܹܐܕܼܵܘܗܝ: </l>
                <l>ܠܹܗ ܒܵܥܹ̇ܝܢܲܢ ܢܸܚܙܸܐ ܘܢܸܣܓ݁ܘܿܕܼ ܟܲܕܼ ܝܲܠܘܼܕܼܵܐ ܗ̄ܘ̣܀ </l>
                <l>ܠܗܵܘ̇ ܕܲܚܙܲܝܢܲܢ ܟܵܘܟ݁ܒ̣ܵܐ ܕܢܘܼܗܪܹܗ ܕܡܸܫܬܲܠܗܲܒ̣ ܗ̄ܘ̣ܵܐ: </l>
                <l>ܘܲܒ̣ܓܸܠܝܵܢܹܗ ܢܓܲܕܼ ܐܲܝܬ݁ܝܼ ܠܲܢ ܡ̣ܢ ܐܲܪ̈ܥܵܬܲܢ܀ </l>
                <l>ܠܗܵܘ̇ ܕܐܝܼܙܓܲܕܹܗ ܥܲܠ ܡܵܘܙܲܠܬܵܐ ܪܟܸܒ̣ ܘܲܩ̣ܪܵܐ ܠܲܢ: </l>
                <l>ܘܐܸܫܲܕܼ ܢܘܼܗܪܹܗ ܘܛܵܦܲܬ݀ ܐܲܪܥܲܢ ܡ̣ܢ ܙܲܠܝܼܩܵܘ̈ܗܝ܀ </l>
                <l>ܠܗܵܘ̈ ܕܲܥܒ̣ܝܼܕܝܼܢ ܫܡܲܝ̈ܵܐ ܣܵܗ̈ܕܹܐ ܥܲܠ ܡܲܠܟ݁ܘܼܬܹܗ: </l>
                <l>ܘܡܸܫܬܲܡܥܝܼܢ ܠܹܗ ܚܲܝ̈ܠܵܘܵܬܼܵܐ ܘܫܘܼܠܛܵܢܲܝ̈ܗܘܿܢ܀ </l>
                <l>ܠܡܲܠܟܵܐ ܪܲܒܵܐ ܥܲܠ ܢܲܗܝܼܪܹ̈ܐ ܡܬܼܝܼܚ ܫܘܼܠܛܵܢܹܗ: </l>
                <l>ܘܲܒ̣ܙܲܠܝܼܩܵܘ̈ܗܝ ܚ̣ܵܘܝܼ ܕܸܢܚܵܐ ܕܓܲܢ̄ܒܵܪܘܼܬܹܗ܀ </l>
                <l>ܬܘܲܗ ܗܹܪܘܿܕܸܣ ܡ̣ܢ ܣܲܒ̣ܪ̈ܵܬܼܗܘܿܢ ܝܲܩܝܼܪ̈ܵܬܼܵܐ: </l>
                <l>ܕܲܕܼܠܵܐ ܩܸܢܛܵܐ ܡܸܬܼܡܲܠ̈ܠܵܢ ܗ̄ܘܲܝ̈ ܥܲܠ ܝܲܠܘܼܕܼܵܐ܀ </l>
                <l>ܣܒܲܪܬܼܵܐ ܚܕܲܬܵܐ ܙܪܲܥ̣ܘ ܒܹܗ ܒܐܲܬܼܪܵܐ ܡܓ̣ܘܼ̈ܫܲܝ ܦܵܪܹܣ: </l>
                <l>ܘܥܲܠ ܡܸܠܲܝ̈ܗܘܿܢ ܚܲܬܸ݁ܡ̣ ܐ̄ܪܵܙܵܐ ܕܲܢܒ̣ܝܼܘܼܬܼܵܐ܀ </l>
                <l>ܐܲܝܬ݁ܝܼ ܫܪܵܪܵܐ ܣܵܗ̈ܕܹܐ ܠܫܲܪܒܹ݁ܗ ܡ̣ܢ ܟܠ ܓܲܒ݁ܝܼܢ: </l>
                <l>ܕܡ̣ܢ ܓܵܘܵܝܹ̈ܐ ܘܡ̣ܢ ܒܲܪ̈ܵܝܹܐ ܡܸܬܼܡܲܠܲܠ ܗ̄ܘ̣ܵܐ܀ </l>
                <l/>
                <pb ed="http://syriaca.org/bibl/1732" n="106"/>
                <l>ܥܲܡ ܢܲܗܝܼܪܵܐ ܫܡܲܝܵܐ ܣܸܗܕܲܬ݀ ܥܲܠ ܡܵܘܠܵܕܹܗ: </l>
                <l>ܘܲܢܒ̣ܝܼܘܼܬܼܵܐ ܒܐ̄ܪܵܙܵܐ ܙܡܲܪܬܹܗ ܓܸܠܝܵܢܵܐܝܼܬܼ܀ </l>
                <l>ܣܗܸܕܼܘ ܠܹܗ ܡܓ̣ܘܼ̈ܫܹܐ ܒܩܘܼܪ̈ܒܵܢܲܝܗܘܿܢ ܕܲܚ̣ܙܵܘ ܕܸܢܚܹܗ: </l>
                <l>ܘܣܵܦ̇ܪܹ̈ܐ ܕܥܲܡܵܐ ܬܲܪܓܸܡ̣ܘ ܫܲܪܒܹܗ ܒܦܘܼܫܵܩܲܝ̈ܗܘܿܢ܀ </l>
                <l>ܟܵܘܟ݁ܒ̣ܵܐ ܒܕܸܢܚܹܗ ܢܒ̣ܝܼܵܐ ܒܩܵܠܹܗ ܥܠܵܘܗܝ ܣܵܗܹ̇ܕܼ ܗ̄ܘ̣ܵܐ: </l>
                <l>ܪܵܘܡܵܐ ܘܥܘܼܡܩܵܐ ܗܘ݀ܵܘ ܠܹܗ ܣܵܗ̈ܕܹܐ ܕܒܲܪ ܐܲܠܵܗܵܐ ܗ̄ܘ̣܀ </l>
                <l>ܐܸܫܬܲܐܲܠܘ ܗ̄ܘ̣ܵܘ ܣܵܦ̇ܪܹ̈ܐ ܕܐܲܝܟܵܐ ܕܵܢܲܚ̇ ܡܲܠܟܵܐ: </l>
                <l>ܘܩܵܡ̣ ܦܘܼܫܵܩܵܐ ܢܚܵܘܸܐ ܫܘܼܦܪܹܗ ܒܹܝܬܼ ܩܸܪܝܵܢܵܐ܀ </l>
                <l>ܐܸܬܼܓܲܠܝܼ ܗ̄ܘ̣ܵܐ ܫܘܼܦܪܹܐ ܕܐ̄ܪ̈ܵܙܹܐ ܕܲܛܡܝܼܪܝܼܢ ܗ̄ܘ̣ܵܘ: </l>
                <l>ܕܲܠܟܲܣ̈ܝܵܬܼܵܐ ܗܘ݀ܵܐ ܝܵܘܡܵܐ ܕܢܸܙܕܲܡܪ̈ܵܢ ܒܹܗ܀ </l>
                <l>ܐܸܫܬܲܩܠܲܬ݀ ܗ̄ܘ̣ܵܬܼ ܘܹܐܠܵܐ ܕܫܸܬܼܩܵܐ ܡ̣ܢ ܩܸܪܝܵܢܵܐ: </l>
                <l>ܘܲܓ̣ܠ̣ܵܐ ܐܲܦܵܘ̈ܗܝ ܩܘܼܫܬܵܐ ܢܡܲܠܸܠ ܢܲܗܝܼܪܵܐܝܼܬܼ܀ </l>
                <l>ܩܵܡ̣ ܝܘܼܠܦܵܢܵܐ ܥܲܠ ܒܹܝܬܼ ܪܵܡܬܼܵܐ ܕܲܢܒ̣ܝܼܘܼܬܼܵܐ: </l>
                <l>ܘܫܲܪܝܼ ܢܦܲܫܸܩ ܠܲܒ̣ܢܲܝ̈ ܦܵܪܹܣ ܥܲܠ ܦܵܪܘܿܩܵܐ܀ </l>
                <l>ܐܸܬܼܪܲܥܝܼ ܗ̄ܘ̣ܵܐ ܥܲܡܵܐ ܓܙܝܼܪܵܐ ܠܥܲܡ̈ܡܹܐ ܥܘܝܼܪܹ̈ܐ: </l>
                <l>ܘܫܲܪܼ ܡܦܲܫܸܩ ܥܲܠ ܗܵܘ̇ ܝܲܠܕܵܐ ܕܫܲܝܸܢ ܐܸܢܘܿܢ܀ </l>
                <l>ܐ̄ܬ݀ܵܘ ܪ̈ܲܚܝܼܩܹܐ ܘܐܸܬܼܚܲܠܲܛܘ ܗ̄ܘ̣ܵܘ ܥܲܡ ܩܲܪ̈ܝܼܒܹܐ: </l>
                <l>ܕܚܲܕܼ ܝܘܼܠܦܵܢܵܐ ܕܩܘܼܫܬܵܐ ܢܩܲܒ݁ܠܘܼܢ ܡ̣ܢ ܫܲܪܝܼܪܵܐ܀ </l>
                <l>ܕܢܲܚ̣ ܗ̄ܘ̣ܵܐ ܠܹܗ ܓܹܝܪ ܗܵܘ̇ ܕܲܥ̣ܒܲܕܼ ܗ̄ܘ̣ܵܐ ܬܲܪܬܹܝܢ ܠܲܚܕܼܵܐ: </l>
                <l>ܘܒܹܗ ܐܸܫܬܲܪܝܲܬ݀ ܗܝ݀ ܪܓ̣ܝܼܙܘܼܬܼܵܐ ܕܣܲܓܝܼܐܵܐ ܗ̄ܘ̣ܵܬܼ܀ </l>
                <l>ܐܲܪܝܼܡ ܩܵܠܹܗ ܫܪܵܪܵܐ ܢܡܲܠܸܠ ܡ̣ܢ ܩܸܪܝܵܢܵܐ: </l>
                <l>ܘܥܲܡ̈ܡܹܐ ܗܘ݀ܵܘ ܫܵܡ̈ܘܿܥܹܐ ܕܲܢܨܘܼܬܼܘܼܢܵܝܗܝ܀ </l>
                <l/>
                <pb ed="http://syriaca.org/bibl/1732" n="107"/>
                <l>ܐ̄ܬ݀ܵܘ ܩܘܼܪ̈ܒܵܢܹܐ ܕܲܡܓ̣ܘܼܫܘܼܬܼܵܐ ܡ̣ܢ ܒܹܝܬܼ ܥܲܡ̈ܡܹܐ: </l>
                <l>ܐܵܦ ܦܘܼܫܵܩܹ̈ܐ ܕܲܢܒ̣ܝܼܘܼܬܼܵܐ ܡ̣ܢ ܓܵܘ ܥܲܡܵܐ܀ </l>
                <l>ܥܲܠ̣ܘ ܩܘܼܪ̈ܒܵܢܹܐ ܢܦܲܩ̣ܘ ܦܘܼܫܵܩܹ̈ܐ ܦܓܲܥ̣ܘ ܒܲܚܕܼܵܕܹ̈ܐ: </l>
                <l>ܡܸܟܵܐ ܘܡܸܟܵܐ ܝܲܠܕܹܗ ܕܡܲܠܟܵܐ ܡܸܫܬܲܪܲܪ ܗ̄ܘ̣ܵܐ܀ </l>
                <l>ܡܓ̣ܘܼ̈ܫܹܐ ܐܵܡ̇ܪܝܼܢ ܟܵܘܟ݁ܒܹܗ ܚܙܲܝܢ ܚ̄ܢܲܢ ܒܐܲܪܥܵܐ ܕܝܼܠܲܢ: </l>
                <l>ܣܵܦ̇ܪܹ̈ܐ ܡܦܲܫܩܝܼܢ ܕܗܵܐ ܒܒܹܝܬܼܠܚܸܡ ܐܝܼܬܼܵܘܗܝ ܝܲܠܕܹܗ܀ </l>
                <l>ܐܸܬܼܡܲܠܲܠ ܗ̄ܘ̣ܵܐ ܒܲܡܓ̣ܘܼܫܘܼܬܼܵܐ ܘܒܲܢܒ̣ܝܼܘܼܬܼܵܐ: </l>
                <l>ܘܲܚܕܼܵܐ ܠܲܚܕܼܵܐ ܗܸܢܹܝܢ ܬܢܲܝ̈ ܗ̄ܘܲܝ̈ ܥܲܠ ܡܵܘܠܵܕܹܗ܀ </l>
                <l>ܢܘܼܗܪܵܐ ܘܩܵܠܵܐ ܗܘ݀ܵܘ ܟܵܪ̈ܘܿܙܹܐ ܥܲܠ ܡܵܘܠܵܕܹܗ<note place="foot" xml:id="ftn12"
                        n="12"><p rend="footnote text" xml:lang="syr"> ܡܠܟܘܬܗ In marg</p></note>: </l>
                <l>ܢܒ̣ܝܼܵܐ ܘܕܸܢܚܵܐ ܗܘ݀ܵܘ ܟܵܪ̈ܘܿܙܹܐ ܕܒܲܪ ܐܲܠܵܗܵܐ ܗ̄ܘ̣܀ </l>
                <l>ܗܹܪܘܿܕܸܣ ܕܹܝܢ ܡ̣ܢ ܡܸܠܲܝ̈ܗܘܿܢ ܡܸܬܼܩܲܠܸܐ ܗ̄ܘ̣ܵܐ: </l>
                <l>ܘܐܲܝܟ̣ ܕܲܒ̣ܓܹܐܪܹ̈ܐ ܡ̣ܢ ܡܸܠܲܝ̈ܗܘܿܢ ܡܸܫܬܲܦܲܕܼ ܗ̄ܘ̣ܵܐ܀ </l>
                <l>ܡܩܲܦܚܝܼܢ ܗ̄ܘ̣ܵܘ ܠܹܗ ܡܓ̣ܘܼ̈ܫܹܐ ܘܣܵܦ̇ܪܹ̈ܐ ܒܦܘܼܫܵܩܲܝ̈ܗܘܿܢ: </l>
                <l>ܕܡܲܠܟܵܐ ܐ̄ܚܪܹܢܵܐ ܡܸܣܬܲܒܲܪ ܗ̄ܘ̣ܵܐ ܒܦܸܬܼܓ̣ܵܡܲܝ̈ܗܘܿܢ܀ </l>
                <l>ܐܸܨܛܲܥܲܪ ܗ̄ܘ̣ܵܐ ܬܵܓ̣ܵܐ ܕܡܲܣܠܲܝ ܡ̣ܢ ܟܵܪ̈ܘܿܙܹܐ: </l>
                <l>ܕܐܲܝܟ̣ ܕܲܠܫܝܼܛܵܐ ܡܫܲܐܠܝܼܢ ܗ̄ܘ̣ܵܘ ܠܹܗ ܕܐܲܝܟܵܘ ܡܲܠܟܵܐ܀ </l>
                <l>ܐܸܬܼܡܲܪܡܲܪ ܗ̄ܘ̣ܵܐ ܚܸܘܝܵܐ ܢܟ̣ܝܼܠܵܐ ܡ̣ܢ ܡܸܠܲܝ̈ܗܘܿܢ: </l>
                <l>ܘܲܩܒܸܐ ܡܸܪܬܼܵܐ ܕܢܹܐܫܘܿܕܼܚܸܡܬܹܗ ܥܲܠ ܝܲܠܘܼ̈ܕܹܐ܀ </l>
                <l>ܒܠܲܥ̣ ܒܲܚܣܵܡܵܐ ܡܲܠܟܵܐ ܕܡܲܣܠܲܝ ܡܸܛܠ ܡܲܠܟܵܐ: </l>
                <l>ܘܲܚܫܲܠ̣ ܢܸܟ̣ܠܵܐ ܕܢܸܥܒܸܕܼ ܩܸܛܠܵܐ ܒܡܲܪܝܼܪܘܼܬܹܗ܀ </l>
                <l>ܐܸܬܼܚܲܫܲܒ̣ ܗ̄ܘ̣ܵܐ ܕܢܸܩܛܘܿܠ ܡܲܠܟܵܐ ܘܢܹܐܚܘܿܕܼ ܐܲܬܼܪܹܗ:</l>
                <pb ed="http://syriaca.org/bibl/1732" n="108"/>
                <l>ܘܢܸܣܚܘܿܦ ܬܵܓ̣ܵܐ ܘܢܸܫܬܲܠܲܛ ܗܘ݀ ܥܲܠ ܐܘܼܚܕܼܵܢܹܗ܀ </l>
                <l>ܥ̣ܒܲܕܼ ܗ̄ܘ̣ܵܐ ܟܡܹܐܢܵܐ ܦܸܪܥܘܿܢ ܕܲܬܼܪܹܝܢ ܥܲܠ ܝܲܠܘܼܕܼܵܐ: </l>
                <l>ܕܲܢܡܝܼܬܹܗ ܗ̄ܘ̣ܵܐ ܘܢܲܥܕܸܐ ܓܲܙܵܐ ܕܐܸܫܬܲܕܲܪ ܠܹܗ܀ </l>
                <l>ܐܸܬܼܪܲܓ̣ܪܲܓ̣ ܗ̄ܘ̣ܵܐ ܘܲܠܫܘܼܠܛܵܢܵܐ ܘܲܠܩܘܼܪ̈ܒܵܢܹܐ: </l>
                <l>ܘܣܵܡ̣ ܗ̄ܘ̣ܵܐ ܐܲܦܵܘ̈ܗܝ ܢܸܩܛܘܿܠ ܛܲܠܝܵܐ ܘܢܸܣܲܒ̣ ܐܸܢܘܿܢ܀ </l>
                <l>ܙܵܥ̣ ܐܲܝܟ̣ ܢܸܫܹ̈ܐ ܡ̣ܢ ܓܲܢ̄ܒܵܪܵܐ ܕܡܸܣܬܲܒܲܪ ܗ̄ܘ̣ܵܐ: </l>
                <l>ܘܫܲܪܝܼ ܒܵܥܹ̇ܐ ܕܘܼܟ݁ܬܼܵܐ ܠܩܸܛܠܵܐ ܕܢܲܓ̣ܗܸܐ ܡܸܢܹܗ܀ </l>
                <l>ܐܲܢܝܼܕܹܗ ܗ̄ܘ̣ܵܐ ܠܬܼܵܓ̣ܵܐ ܙܥܘܿܪܵܐ ܬܵܓ̣ܵܐ ܪܲܒܵܐ: </l>
                <l>ܘܫܲܪܝܼ ܡܚܝܼܠܵܐ ܕܢܸܬܼܟܲܬܲܫ ܗ̄ܘ̣ܵܐ ܥܲܟ ܥܲܙܝܼܙܵܐ܀ </l>
                <l>ܚ̣ܙܵܐ ܕܓܲܠܝܵܐܝܼܬܼ ܠܵܐ ܡܸܫܟܲܚ ܗ̄ܘܵܐ ܕܢܲܩܪܸܒ̣ ܥܲܡܹܗ: </l>
                <l>ܘܢܸܟ̣ܠܵܐ ܒܟܸܣܝܵܐ ܥ̣ܒܲܕܼ ܙܹܐܦܵܢܵܐ ܠܲܡܡܵܬܼܘܼܬܹܗ܀ </l>
                <l>ܚܙܵܐ ܕܐܲܪܓܸܫ̣ ܠܹܗ ܥܲܡܵܐ ܟ̱ܠܹܗ ܕܝܼܠܝܼܕܼ ܡܲܠܟܵܐ: </l>
                <l>ܘܐܸܬܼܦܲܪܲܣ ܗ̄ܘ̣ܵܐ ܕܲܢܩܝܼܡ ܓܲܒܵܐ ܘܢܲܩܪܸܒ̣ ܥܲܡܹܗ܀ </l>
                <l>ܩ̣ܪܵܐ ܠܲܡܓ̣ܘܼ̈ܫܹܐ ܨܲܢܘܼܥܬܼܵܢܵܐ ܘܥܲܩܸܒ̣ ܐܸܢܘܿܢ: </l>
                <l>ܕܒܲܐܝܢܵܐ ܙܲܒ̣ܢܵܐ ܟܵܘܟܲܒ̣ ܢܘܼܗܪܵܐ ܚ̣ܙܵܘ ܐܲܝܟ̣ ܕܐܸܡܲܪܘ܀ </l>
                <l>ܝܑܼܠܸܦ ܡܸܢܗܘܿܢ ܥܲܠ ܗܵܘ̇ ܕܸܢܚܵܐ ܕܲܢܓܲܕܼ ܐܸܢܘܿܢ: </l>
                <l>ܕܢܸܫܬܲܪܲܪ ܗ̄ܘ̣ܵܐ ܗܵܐ ܡ̣ܢ ܐܸܡܲܬܼܝ ܝܼܐܠܝܼܕܼ ܡܲܠܟܵܐ܀ </l>
                <l>ܙܸܠܘ ܠܲܡ ܥܲܩܸܒ̣ܘ ܒܲܚܦܝܼܛܘܼܬܼܵܐ ܥܠܵܘܗܝ ܥܲܠ ܛܲܠܝܵܐ: </l>
                <l>ܘܡܵܐ ܕܲܒ̣ܥܲܝܬ݁ܘܿܢ ܘܐܸܫܟܲܚܬܘܿܢܵܝܗܝ ܬܵܘ ܚܵܘܵܐܘܼܢܝ܀ </l>
                <l>ܕܐܵܦ ܐܸܢܵܐ ܬܘܼܒ̣ ܐܹܙܲܠ ܐܸܣܓ݁ܘܿܕܼ ܐܲܝܟ̣ ܕܐܵܦ ܐܲܢ̄ܬ݁ܘܿܢ: </l>
                <l>ܘܲܒ̣ܩܘܼܪ̈ܒܵܢܲܝ ܐܸܚܙܸܐ ܐܲܦܵܘ̈ܗܝ ܡܵܐ ܕܝܼܕܲܥ̇ܬܹܗ܀ </l>
                <l>ܟܲܕܼ ܠܵܐ ܨܵܒܹ̇ܐ ܡܲܫܟܸܢ ܢܲܦ̮ܫܹܗ ܕܣܵܓܹ̇ܕܼ ܗ̄ܘ̣ ܠܹܗ:</l>
                <pb ed="http://syriaca.org/bibl/1732" n="109"/>
                <l>ܩܘܼܫܬܵܐ ܟܵܦܹܗ ܕܢܸܡܢܸܐ ܢܲܦ̮ܫܹܗ ܡ̣ܢ ܣܵܓ̣ܘܼ̈ܕܹܐ܀ </l>
                <l>ܐܸܢ ܡ̣ܢ ܢܸܟ̣ܠܵܐ ܘܐܸܢ ܡ̣ܢ ܥܸܠܬܼܵܐ ܫܪܵܪܵܐ ܡܲܠܸܠ̣: </l>
                <l>ܕܢܵܚܹ̇ܬܼ ܬܵܓܹܗ ܘܢܵܫܹ̇ܩ ܥܲܦܪܵܐ ܩܕܼܵܡ ܒܲܪ ܕܵܘܝܼܕܼ܀ </l>
                <l>ܐܵܦ ܐܸܢܵܐ ܠܲܡ ܐܹܙܲܠ ܐܸܣܓ݁ܘܿܕܼ ܡܸܨܛܲܕܸܐ ܗ̄ܘ̣ܵܐ: </l>
                <l>ܬܲܒ̣ܥܹܗ ܩܘܼܫܬܵܐ ܘܝܲܗ̄ܒ̣ ܠܹܗ ܠܲܒ̣ܪܵܐ ܡܵܐ ܕܕܼܝܼܠܹܗ ܗ̄ܘ̣ܵܐ܀ </l>
                <l>ܣܸܓ̣ܕܬܼܵܐ ܒܡܸ̈ܠܹܐ ܫܩܲܠ̣ ܗ̄ܘ̣ܵܐ ܡܸܢܹܗ ܐܲܝܟ̣ ܪܹܫܝܼܬܼܵܐ: </l>
                <l>ܕܡܸܬ݁ܬ݁ܚܝܼܒ̣ܵܐ ܗ̄ܘ̣ܵܬܼ ܠܲܒ̣ܪܵܐ ܕܬܹܐܙܲܠ ܡ̣ܢ ܡܲܠܟ݁ܘܼܬܼܵܐ܀ </l>
                <l>ܡܸܠܬܹܗ ܕܡܲܠܟܵܐ ܥܲܡ ܩܘܼܪ̈ܒܵܢܹܝܗ̇ ܕܲܡܓ̣ܘܼܫܘܼܬܼܵܐ: </l>
                <l>ܐܸܬܼܚܲܠܛܲܬ݀ ܗ̄ܘ̣ܵܬܼ ܕܲܠܒܹܝܬܼ ܓܲܙܹܗ ܕܡܲܠܟܵܐ ܬܸܥܘܿܠ܀ </l>
                <l>ܐܹܝܢ ܗܹܪܘܿܕܹܣ ܡܸܫܬܲܥܒܲܕܼ ܗ̄ܘ̣ ܠܬܼܵܓܹܗ ܬܵܓ̣ܵܟ̣: </l>
                <l>ܕܝܼܠܵܟ̣ ܢܸܟ̣ܠܵܟ̣ ܕܡܲܠܟܵܐ ܣܓ̣ܝܼܕܼܵܐ ܕܝܼܠܹܗ ܫܵܩܹ̇ܠ܀ </l>
                <l>ܠܡܘܿܢ ܕܵܚܹ̇ܠ ܐܲܢ̄ܬ݁ ܡܸܢܹܗ ܡܵܕܹܝܢ ܐܸܢ ܠܵܘ ܡܲܠܟܵܐ ܗ̄ܘ̣: </l>
                <l>ܐܲܓܲܪ ܪܘܼܚܵܟ̣ ܥܲܕܼ ܚܵܙܹ̇ܐ ܐܲܢ̄ܬ݁ ܐܲܝܟܵܐ ܡܲܡܠܸܟ̣܀ </l>
                <l>ܐܸܢ ܡ̣ܢ ܗܵܫܵܐ ܗܵܐ ܕܵܚܹ̇ܠ ܐܲܢ̄ܬ݁ ܡ̣ܢ ܡܲܠܟ݁ܘܼܬܹܗ: </l>
                <l>ܒܐܲܝܢܵܐ ܚܲܝܠܵܐ ܡܒܲܛܸܠ ܐܲܢ̄ܬ݁ ܠܵܗ̇ ܡܵܐ ܕܡܸܬ݁ܕܲܢܚܵܐ܀ </l>
                <l>ܛܲܠܝܵܐ ܣܲܪܕܵܟ̣ ܘܐܲܪܡܝܼ ܙܵܘܥܵܐ ܥܲܠ ܡܲܠܟ݁ܘܼܬܼܵܟ̣: </l>
                <l>ܘܗܵܐ ܡܥܝܼܪ ܐܲܢ̄ܬ݁ ܸܪܬܼܵܐ ܕܬܲܩܪܸܒ̣ ܥܲܡ ܝܲܠܘܼܕܼܵܐ܀ </l>
                <l>ܐܸܬܼܝܲܕܼܥܲܬ݀ ܠܵܗ̇ ܕܡܲܠܟܵܐ ܗ̄ܘ̣ ܪܲܒܵܐ ܟܡܵܐ ܐܲܙܝܼܥܵܟ̣: </l>
                <l>ܬܡܝܼܗ ܫܘܼܠܛܵܢܹܗ ܕܲܕܼܠܵܐ ܩܪ̈ܵܒܹܐ ܒܛܸܒܹ݁ܗ ܕܲܠܚܵܟ̣܀ </l>
                <l>ܟܘܼܪܣܝܵܐ ܕܬܼܵܓ̣ܵܐ ܢܵܕܼ ܗ̄ܘ̣ܵܐ ܕܢܸܦܸܠ ܬܚܹܝܬܼ ܗܹܪܘܿܕܸܣ: </l>
                <l>ܕܐܸܬ݀ܵܐ ܗ̄ܘ̣ܵܐ ܠܹܗ ܡܲܢ ܕܕܼܝܼܠܹܗ ܗ̄ܝܼ ܪܹܫܵܢܘܼܬܼܵܐ܀ </l>
                <l>ܩ̣ܪܵܐ ܠܲܡܓ̣ܘܼ̈ܫܹܐ ܘܥܲܩܸܒ̣ ܐܸܢܘܿܢ ܐܲܝܟ̣ ܕܐܸܡܲܪܢܲܢ: </l>
                <l/>
                <pb ed="http://syriaca.org/bibl/1732" n="110"/>
                <l>ܘܣܵܡ̣ ܗ̄ܘ̣ܵܐ ܬܸܢܘܲܝ ܢܹܐܙܲܠ ܢܸܣܓ݁ܘܿܕܼ ܐܲܝܟ̣ ܕܲܫܡܲܥܬ݁ܘܿܢ܀ </l>
                <l>ܒܪܝܼܪܹ̈ܐ ܫܲܡܥܘܼܗܝ ܠܵܐ ܕܹܝܢ ܝܑܼܕܲܥ̣ܘ ܢܸܟ̣ܠܹܗ ܡܵܢܵܘ: </l>
                <l>ܘܲܢܦܲܩ̣ܘ ܢܹܐܙܠܘܼܢ ܠܲܡܥܲܩܵܒ̣ܘܼ ܥܠܵܘܗܝ ܥܲܠ ܡܲܠܟܵܐ܀ </l>
                <l>ܟܲܕܼ ܕܹܝܢ ܐܸܙܲܠ̣ܘ ܟܵܘܟ݁ܒ̣ܵܐ ܒܕܸܢܚܹܗ ܩܲܒܸ݁ܠ̣ ܐܸܢܘܿܢ: </l>
                <l>ܘܲܒ̣ܙܲܠܝܼܩܵܘ̈ܗܝ ܐܘܼܪܚܹܗ ܕܡܲܠܟܵܐ ܢܩܲܠ̣ ܩܘܼܕܼܡܲܝܗܘܿܢ܀ </l>
                <l>ܐ̄ܬ݀ܵܐ ܐܝܼܙܓܲܕܵܐ ܗܵܘ̇ ܕܲܩ̣ܪܵܐ ܠܗܘܿܢ ܘܐܲܦܸܩ̣ ܐܸܢܘܿܢ: </l>
                <l>ܕܗܘ݀ ܬܘܼܒ̣ ܟܲܕܼ ܗܘ݀ ܢܸܦ̮ܬܲܚ ܬܲܪܥܵܐ ܘܢܲܥܸܠ ܐܸܢܘܿܢ܀ </l>
                <l>ܘܐܲܚܙܸܩ̣ ܐܸܢܘܿܢ ܘܲܠܒܲܟ̣ ܐܘܼܪܚܵܐ ܡ̣ܢ ܒܵܬܲܪܗܘܿܢ: </l>
                <l>ܘܐܸܬ݀ܵܐ ܠܗܵܪܟܵܐ ܐܲܝܟ̣ ܚܲܒ݁ܝܼܒ̣ܵܐ ܢܩܲܒܸ݁ܠ ܐܸܢܘܿܢ܀ </l>
                <l>ܐܵܦ ܐܵܠܨܵܐ ܗ̄ܘ̣ܵܬܼ ܢܸܚܙܘܿܢ ܕܸܢܚܹܗ ܒܐܲܪܥܵܐ ܕܲܝܗܘܼܕܼ: </l>
                <l>ܠܹܗ ܕܹܝܢ ܐܲܫܲܪܘ ܘܐܸܬ݀ܵܐ ܒܵܬܼܪܹܗ ܕܲܩܪܵܐ ܐܸܢܘܿܢ܀ </l>
                <l>ܐܸܬܼܚܵܘܝܼ ܠܗܘܿܢ ܕܠܵܐ ܢܸܬ݁ܬ݁ܥܝܼܩܘܼܢ ܕܲܫܒܲܩ̣ ܐܸܢܘܿܢ: </l>
                <l>ܘܲܕܼܢܸܫܬܲܪܪܘܼܢ ܡܸܛܠ ܕܸܢܚܹܗ ܕܠܵܘ ܕܲܓܵܠܵܐ ܗ̄ܘ̣܀ </l>
                <l>ܚ̣ܙܵܐܘܼܗܝ ܠܘܼܩܕܲܡ ܕܠܵܐ ܦܘܼܫܵܩܵܐ ܕܲܢܒ̣ܝܼܘܼܬܼܵܐ: </l>
                <l>ܘܐܸܬ݀ܵܐ ܒܵܬܼܪܹܗ ܐܸܬܼܦܲܠܲܓ̣ܘ ܥܲܠ ܓܸܠܝܵܢܹܗ܀ </l>
                <l>ܗܦܲܟ̣ܘ ܬܘܼܒ̣ ܘܲܫܡܲܥ̣ܘ ܡܸܠܲܝ̈ ܣܵܦ̇ܪܹ̈ܐ ܘܦܘܼܫܵܩܲܝ̈ܗܘܿܢ: </l>
                <l>ܘܬܼܘܼܒ̣ ܗܲܝܡܸܢ̣ܘ ܗ̄ܘ̣ܵܘ ܕܡ̣ܢ ܒܹܝܬܼܠܚܸܡ ܕܵܢܲܚ̇ ܡܲܠܟܵܐ܀ </l>
                <l>ܘܡ̣ܢ ܒܵܬܲܪܟܸܢ ܟܵܘܟܲܒ̣ ܢܘܼܗܪܵܐ ܚ̣ܙܵܘ ܬܸܢܝܵܢܘܼܬܼ: </l>
                <l>ܕܲܒ̣ܫܘܼܪܵܝܵܐ ܘܲܒ̣ܫܘܼܠܵܡܵܐ ܫܪܵܪܹܗ ܢܵܘܕܲܥ܀ </l>
                <l>ܒܗܵܝ̇ ܕܐܸܬܼܚܵܘܝܼ ܠܗܘܿܢ ܬܸܢܝܵܢܘܼܬܼ ܐܲܠܸܦ ܐܸܢܘܿܢ: </l>
                <l>ܕܫܵܠܹ̇ܡ ܗ̄ܘ̣ ܠܹܗ ܠܗܵܘ̇ ܦܘܼܫܵܩܵܐ ܕܲܢܒ̣ܝܼܘܼܬܼܵܐ܀ </l>
                <l>ܫܲܪܝܼ ܒܐܘܼܪܚܵܐ ܕܟ̣ܵܪܘܿܙܘܼܬܼܵܐ ܒܕܸܢܚܹܗ ܪܲܒܵܐ:</l>
                <pb ed="http://syriaca.org/bibl/1732" n="111"/>
                <l>ܘܐܸܬ݀ܵܐ ܢܫܲܡܠܹܝܗ̇ ܕܲܡܚܵܘܸܐ ܗ̄ܘ̣ܵܐ ܕܡ̣ܢ ܫܲܪܝܼܪܵܐ ܗ̄ܘ̣ܵܐ܀ </l>
                <l>ܚ̣ܙܵܐܘܼܗܝ ܗܸܢܘܿܢ ܘܲܣܘܲܚ̣ܘ ܗ̄ܘ̣ܵܘ ܠܹܗ ܚܲܒ݁ܝܼܒ̣ܵܐܝܼܬܼ: </l>
                <l>ܕܘܼܗܪܹܗ ܪܲܒܵܐ ܐܲܥ̣ܒܲܪ ܐܸܢܘܿܢ ܒܹܝܼ ܕܘܼ̈ܘܵܕܹܐ܀ </l>
                <l>ܚ̣ܕܼܝܼܘ ܒܲܚܙܵܬܹܗ ܘܲܪܕܼܵܘ ܢܹܐܙܠܘܼܢ ܒܵܬܲܪ ܢܘܼܗܪܹܗ: </l>
                <l>ܘܲܢܓܲܕܼ ܐܸܢܘܿܢ ܠܐܲܬܼܪܹܗ ܕܡܲܠܟܵܐ ܕܲܫܪܸܐ ܒܲܝܗܘܼܕܼ܀ </l>
                <l>ܐܵܘܒܸ݁ܠ̣ ܐܸܢܘܿܢ ܨܹܝܕܼ ܒܹܝܬܼܠܚܸܡ ܩܘܼܪܝܲܬܼ ܥܘܼܫܢܵܐ: </l>
                <l>ܕܠܵܘ ܢܸܦܗܘܿܢ ܗ̄ܘ̣ܵܘ ܒܹܝܬܼ ܐܘܼܪ̈ܚܵܬܼܵܐ ܠܲܡܫܲܐܵܠܘܼ܀ </l>
                <l>ܗܘ݀ܵܐ ܠܗܘܿܢ ܐܘܼܪܚܵܐ ܕܡܲܠܝܵܐ ܢܘܼܗܪܵܐ ܕܒ̣ܵܗ̇ ܪܵܕܹܝ ܗ̄ܘ̣ܵܘ: </l>
                <l>ܕܲܕܼܠܵܐ ܩܸܢܛܵܐ ܠܐܲܬܼܪܹܗ ܕܡܲܠܟܵܐ ܢܸܬܼܡܲܛܘܼܢ ܗ̄ܘ̣ܵܘ܀ </l>
                <l>ܫܒ̣ܝܼܠܵܐ ܕܙܝܼܘܵܐ ܕܪܲܫ̣ ܩܘܼܕܼܡܲܝܗܘܿܢ ܢܲܗܝܼܪܵܐܝܼܬܼ: </l>
                <l>ܥܕܲܡܵܐ ܕܲܡܛ̣ܵܐ ܠܐܲܬܼܪܵܐ ܕܲܫܪܸܐ ܡܲܠܟܵܐ ܬܲܡܵܢ܀ </l>
                <l>ܒܢܘܼܗܪܵܐ ܪܓ̣ܝܼܓ̣ܵܐ ܙܲܠܚܵܗ̇ ܠܐܘܼܪܚܵܐ ܕܒ̣ܵܗ̇ ܪܵܕܹܝܢ ܗ̄ܘ̣ܵܘ: </l>
                <l>ܕܲܠܩܘܼܪ̈ܒܵܢܹܐ ܕܡܲܠܟܵܐ ܢܝܲܩܲܪ ܒܐܝܼܙܓܲܕܘܼܬܹܗ܀ </l>
                <l>ܐ̄ܙܲܠ̣ ܩܘܼܕܼܡܲܝܗܘܿܢ ܥܕܲܡܵܐ ܠܐܲܝܟܵܐ ܕܐܝܼܬܼܵܘܗܝ ܛܲܠܝܵܐ: </l>
                <l>ܗܵܐ ܬܸܕܼܡܘܼܪܬܵܐ ܕܪܵܡ ܗ̄ܘ̣ ܫܲܪܒܵܗ̇ ܡ̣ܢ ܦܘܼܫܵܩܵܐ܀ </l>
                <l>ܟܠܗܘܿܢ ܟܵܘ̈ܟ݁ܒܹܐ ܒܪܵܘܡܵܐ ܪܵܕܹܝܢ ܥܲܡ ܙܲܒ̣ܢܲܝ̈ܗܘܿܢ: </l>
                <l>ܘܲܠܓ̣ܵܘ ܥܘܼܡܩܵܐ ܡܬܼܘܼܡ ܚܲܕܼ ܡܸܢܗܘܿܢ ܠܵܐ ܐܸܬ݁ܬܲܚܬܝܼ܀ </l>
                <l>ܒܛܲܟ̣ܣܵܐ ܣܕܼܝܼܪܵܐ ܪܵܕܹܝܢ ܒܐܲܬܼܪܵܐ ܕܡܸܢܝܵܢܲܝ̈ܗܘܿܢ: </l>
                <l>ܘܠܵܐ ܡܸܬܼܒܲܠܒܲܠ ܚܹܐܦܵܐ ܛܪܝܼܕܼܵܐ ܕܕܼܘܼܒܵܪ̈ܲܝܗܘܿܢ܀ </l>
                <l>ܐܲܝܢܵܐ ܡܸܢܗܘܿܢ ܒܐܲܝܢܵܐ ܙܲܒ̣ܢܵܐ ܐܲܪܦ̣ܝܼ ܐܲܬܼܪܹܗ: </l>
                <l>ܘܲܢܚܸܬܼ ܚܵܘܝܼ ܐܘܼܪܚܵܐ ܠܐ̄ܢܵܫܵܐ ܕܠܵܐ ܒܲܥܝܵܕܼܵܐ܀ </l>
                <l>ܐܲܝܟܵܐ ܚܙܸܐ ܠܟ̣ܘܿܢ ܟܵܘܟ݁ܒ̣ܵܐ ܕܲܢܦܲܩ̣ ܡ̣ܢ ܒܹܝܬܼ ܣܸܕܼܪܹ̈ܐ:</l>
                <pb ed="http://syriaca.org/bibl/1732" n="112"/>
                <l>ܘܐܲܝܟ̣ ܠܲܡ̈ܦܹܐܕܹܐ ܕܢܘܼܗܪܵܐ ܪܲܒܵܐ ܢܓܲܕܼ ܡܲܫܪܝܼܬܼܵܐ܀ </l>
                <l>ܐܸܡܲܬܼܝ ܗܵܕܹܐ ܚܕܲܬܵܐ ܣܸܠܩܲܬ݀ ܥܲܠ ܪܸܥܝܵܢܵܐ: </l>
                <l>ܕܸܚܘܿܬܼ ܟܵܘܟ݁ܒ̣ܵܐ ܢܚܵܘܸܐ ܐܘܼܪܚܵܐ ܠܐ̄ܢܵܫܵܐ ܒܐܲܪܥܵܐ܀ </l>
                <l>ܒܐܲܝܢܵܐ ܙܲܒ̣ܢܵܐ ܫܒܲܩ̣ ܠܲܪܩܝܼܥܵܐ ܚܲܕܼ ܡ̣ܢ ܣܸܕܼܪܹ̈ܐ: </l>
                <l>ܘܲܢܚܸܬܼ ܗܲܠܸܟ̣ ܥܲܡ ܬܲܓܵܪܹ̈ܐ ܒܲܫܒ̣ܝܼܠܲܝ̈ܗܘܿܢ܀ </l>
                <l>ܪܩܝܼܥܵܐ ܪܟ̣ܝܼܒ̣ܝܼܢ ܘܲܒ̣ܡܵܘܙܲܠܬܵܐ ܕܪܵܘܡܵܐ ܪܵܕܹܝܢ: </l>
                <l>ܨܹܝܕܼ ܥܘܼܡܩܵܐ ܕܹܝܢ ܠܵܐ ܡܸܬ݁ܬܲܚܬܹܝܢ ܠܲܡܗܲܠܵܟ̣ܘܼ܀ </l>
                <l>ܒܢܝܼܪܵܐ ܕܙܲܒ̣ܢܵܐ ܟܕܼܝܼܢܝܼܢ ܟܠܗܘܿܢ ܚܲܝ̈ܠܵܘܵܬܼܵܐ: </l>
                <l>ܘܒܲܚܕܼܵܐ ܟܲܬܼܦܵܐ ܫܘܝܼܬܼܵܐ ܪܵܕܹܝܢ ܗܵܐ ܡ̣ܢ ܥܵܠܲܡ܀ </l>
                <l>ܐܲܝܢܵܐ ܡܸܢܗܘܿܢ ܦܲܠܸܛ̣ ܨܵܘܪܹܗ ܡ̣ܢ ܒܹܝܬܼ ܚܲܒ̣ܪ̈ܵܘܗܝ: </l>
                <l>ܘܲܢܚܸܬܼ ܐܲܪܡ̣ܝܼ ܐܘܼܪܚܹܗ ܒܥܘܼܡܩܵܐ ܗܘ݀ ܒܲܠܚܘܿܕܼܵܘܗܝ܀ </l>
                <l>ܚܲܕܼ̈ܬܼܵܬܼܵܐ ܐ̄ܢܹܝܢ ܟܠܗܹܝܢ ܕܲܗ݀ܘܲܝ̈ ܒܐܝܼ̈ܕܲܝ ܡܵܪܲܢ: </l>
                <l>ܕܠܵܐ ܒܲܟ̣ܝܵܢܵܐ ܘܠܵܐ ܒܲܥܝܵܕܼܵܐ ܡܬܼܘܿܡ ܐܸܫܬܲܡܲܫ܀ </l>
                <l>ܐܲܝܟܵܐ ܚܙܸܐ ܠܟ̣ܘܿܢ ܐܸܡܵܐ ܒܬܼܘܼܠܬܵܐ ܐܸܠܵܐ ܕܝܼܠܹܗ: </l>
                <l>ܐܵܘ ܝܲܠܘܼܕܼܵܐ ܕܲܡܙܝܼܥ ܡܲܠܟܹ̈ܐ ܐܸܠܵܐ ܐܸܢ ܗܘ݀܀ </l>
                <l>ܠܡܲܢ ܐܝܼ̈ܙܓܲܕܹܐ ܘ݀ܵܐ ܢܲܗܝܼܪܹ̈ܐ ܐܸܠܵܐ ܐܸܢ ܠܹܗ: </l>
                <l>ܘܠܲܐܝܢܵܐ ܝܲܠܕܵܐ ܗܘ݀ܵܘ ܟܵܪ̈ܘܿܙܹܐ ܐܸܠܵܐ ܠܕܼܝܼܠܹܗ܀ </l>
                <l>ܟܵܘܟ݁ܒ̣ܵܐ ܒܥܘܼܡܩܵܐ ܠܡܲܢ ܐܸܬܼܚܵܘܝܼ ܐܸܠܵܐ ܐܸܢ ܒܹܗ: </l>
                <l>ܟܠܗܹܝܢ ܪ̈ܵܡܵܢ ܘܲܕܼܠܵܐ ܬܚܘܼܡܵܐ ܒܹܗ ܐܸܫܬܲܡܲܫ܀ </l>
                <l>ܢܸܫܠܘܿܢ ܣܵܦ̇ܪܹ̈ܐ ܡ̣ܢ ܦܘܼܫܵܩܵܐ ܕܝܼܠܝܼܕܼܘܼܬܹܗ: </l>
                <l>ܘܲܡܦܲܫ̈ܩܵܢܹܐ ܡ̣ܢ ܫܘܼ̈ܐܵܠܹܐ ܕܲܫܒ̣ܝܼܚܘܼܬܹܗ܀ </l>
                <l>ܒܥܵܬܼܵܐ ܕܡܹܐܡܪܹܐ ܐܸܠܵܐ ܒܫܘܼܒ̣ܚܵܐ ܠܵܐ ܡܸܫܬܲܟ̣ܚܵܐ:</l>
                <pb ed="http://syriaca.org/bibl/1732" n="113"/>
                <l>ܠܵܐ ܓܹܝܪ ܡܵܛ̇ܝܵܐ ܡܸܠܬܹܗ ܬܦܲܫܸܩ ܫܲܪܒܹ݁ܗ ܪܲܒܵܐ܀ </l>
                <l>ܐܵܦ ܐܝܼܙܓܲܕܹܗ ܡܲܠܐܸܐ ܠܣܵܦ̇ܪܹ̈ܐ ܘܠܵܐ ܡܸܬܼܦܲܫܲܩ: </l>
                <l>ܐܲܝܟܲܢ ܡܵܕܹܝܢ ܗܘ݀ ܡܸܬܼܡܲܠܲܠ ܐܲܟ̣ܡܵܐ ܕܐܝܼܬܼܵܘܗܝ܀ </l>
                <l>ܟܵܘܟ݁ܒ̣ܵܐ ܒܕܼܢܚܹܗ ܒܬܸܡܗܵܐ ܡܵܘܬܸܒ̣ ܠܲܕܼܒ̣ܵܨܝܼܢ ܠܹܗ: </l>
                <l>ܐܲܪܦܝܼ ܪܵܘܡܵܐ ܘܲܒ̣ܓ̣ܵܘ ܥܘܼܡܩܵܐ ܢܓܲܕܼ ܡܲܫܪܝܼܬܼܵܐ܀ </l>
                <l>ܐܸܬܼܓܵܘܙܲܠ ܗ̄ܘ̣ܵܐ ܘܲܚ̣ܙܵܘ ܢܘܼܗܪܹܗ ܡܓ̣ܘܼ̈ܫܹܐ ܘܲܚ̣ܕܼܝܼܘ: </l>
                <l>ܘܲܢܓܲܕܼ ܐܸܢܘܿܢ ܒܐܘܼܪܚܵܐ ܕܙܝܼܘܹܗ ܠܓ̣ܵܘ ܒܹܝܬܼܠܚܸܡ܀ </l>
                <l>ܢܦܲܩ̣ ܒܵܬܼܪܗܘܿܢ ܐܲܝܟ̣ ܕܵܩܢܹܣܵܐ ܡ̣ܢ ܡܲܠܟܵܐ: </l>
                <l>ܘܐܲܝܬ݁ܝܼ ܐܸܢܘܿܢ ܕܲܒ̣ܩܘܼܪ̈ܒܵܢܹܐ ܠܡܵܪܹܗ ܢܸܚܙܘܿܢ܀ </l>
                <l>ܓܲܪܸܓ̣ ܐܸܢܘܿܢ ܠܲܡܗܲܠܵܟ̣ܘܼ ܒܐܘܼܪܚܵܐ ܕܢܘܼܗܪܹܗ: </l>
                <l>ܘܟܲܕܼ ܡܲܛ̣ܝܼ ܗ̄ܘ̣ܵܐ ܠܬܲܪܥܹܗ ܕܡܲܠܟܵܐ ܒܨܸܡܚܵܐ ܦܲܬܼܚܹܗ܀ </l>
                <l>ܐܞܬ݀ܵܐ ܩܘܼܕܼܡܲܝܗܘܿܢ ܥܕܲܡܵܐ ܠܐܲܝܟܵܐ ܕܐܝܼܬܼܵܘܗܝ ܛܲܠܝܵܐ: </l>
                <l>ܘܐܲܝܟ̣ ܕܲܒ̣ܨܸܒ̣ܥܵܐ ܪܡܲܙ ܠܲܡܓ̣ܘܼ̈ܫܹܐ ܕܗܵܐ ܦܵܪܘܿܩܵܐ܀ </l>
                <l>ܗܘ̣ܵܐ ܠܗܘܿܢ ܐܘܼܪܚܵܐ ܡ̣ܢ ܐܘܿܪܸܫܠܸܡ ܘܲܠܒܹܝܬܼܠܚܸܡ: </l>
                <l>ܘܐܲܥܸܠ̣ ܐܸܢܘܿܢ ܘܲܚ̣ܙܵܘ ܡܲܠܟܵܐ ܘܟܸܢ ܐܲܪܚܸܩ̣ ܗ̄ܘ̣ܵܐ܀ </l>
                <l>ܥܲܠ̣ܘ ܕܹܝܢ ܗܵܠܹܝܢ ܘܲܚ̣ܙܵܘ ܬܲܡܵܢ ܛܲܠܝܵܐ ܕܲܪܡܸܐ: </l>
                <l>ܐܲܬܼܪܵܐ ܕܲܣܢܝܼܩ ܥܘܼܡܪܵܐ ܕܡܸܣܟܹܝܢ<note place="foot" xml:id="ftn13" n="13"><p
                            rend="footnote text"> ܕܡܣܟܢ. Sic</p></note>: ܒܲܝܬܵܐ ܙܥܘܿܪܵܐ܀ </l>
                <l>ܘܐܸܡܵܐ ܛܠܝܼܬܼܵܐ ܕܠܵܐ ܩܸܢ̈ܝܵܢܹܐ ܘܠܵܐ ܩܲܪ̈ܝܼܒܹܐ: </l>
                <l>ܡܸܣܟܹ݁ܢܘܼܬܼܵܐ ܘܡܲܠܟܵܐ ܕܲܓ̣ܢܸܐ ܕܠܵܐ ܠܸܓ̣ܝܘܿܢܹ̈ܐ܀ </l>
                <l>ܚ̣ܵܪܘ ܒܹܗ ܡܓ̣ܘܼ̈ܫܹܐ ܘܠܵܐ ܐܸܬܼܦܲܠܲܓ̣ܘ ܥܲܠ ܡܲܠܟ݁ܘܼܬܹܗ: </l>
                <l>ܘܲܢܦܲܠ̣ܘ ܩܘܼܕܼܡܵܘܗܝ ܟܲܕܼ ܡܸܬܼܟܲܫܦܝܼܢ ܒܐܝܼܩܵܪ̈ܲܝܗܘܿܢ܀ </l>
                <l/>
                <pb ed="http://syriaca.org/bibl/1732" n="114"/>
                <l>ܒܪܲܟ̣ܘ ܥܲܫܝܼ̈ܢܹܐ ܪܹ̈ܫܲܝ ܦܵܪܹܣ ܘܲܣ̣ܓܸܕܼܘ ܗ̄ܘ̣ܵܘ ܠܹܗ: </l>
                <l>ܠܪܹܫܵܐ ܕܩܵܡ̣ ܗ̄ܘ̣ܵܐ ܡ̣ܢ ܝܑܼܣܪܵܝܹܠ ܐܲܝܟ̣ ܕܐܸܬܼܟܲܪܙܲܬ݀܀ </l>
                <l>ܫܲܪܝܼ ܡܲܠܟܵܐ ܢܲܦܢܸܐ ܫܒ̣ܝܼܬܼܵܐ ܕܥܲܡ̈ܡܹܐ ܕܲܛ̣ܥܵܘ: </l>
                <l>ܘܲܠܫܲܒܵܝܵܐ ܒܬܸܡܗܵܐ ܢܵܘܬܸܒ̣ ܕܲܕܼܒܲܪ ܐܸܢܘܿܢ܀ </l>
                <l>ܫܲܪܝܼ ܕܢܸܟ̣ܢܘܿܫ ܣܸܓ̣ܕܲܬܼ ܥܲܡ̈ܡܹܐ ܕܲܙܪܝܼܩܵܐ ܗ̄ܘ̣ܵܬܼ: </l>
                <l>ܘܡ̣ܢ ܗܵܝ̇ ܐܲܪܥܹܗ ܕܢܸܡܪܘܿܕܼ ܫܲܪܝܼ ܕܚܲܣܝܼܢܵܐ ܗ̄ܘ̣ܵܬܼ܀ </l>
                <l>ܒܘܼܟ̣ܪܵܐ ܕܬܼܵܓܹ̈ܐ ܢܦܲܠ̣ ܘܲܣܓܸܕܼ ܠܹܗ ܒܲܡܓ̣ܘܼܫܘܼܬܼܵܐ: </l>
                <l>ܕܢܸܬܼܟܲܦܦܘܼܢ ܗ̄ܘ̣ܵܘ ܡܲܠܟܹ̈ܐ ܐ̄ܚܪ̈ܵܢܹܐ ܩܕܼܵܡ ܐܝܼܩܵܪܹܗ܀ </l>
                <l>ܗܵܝ̇ ܡܲܠܟ݁ܘܼܬܹܗ ܕܪܹܫ ܓܲܢ̄ܒܵܪܹ̈ܐ ܢܸܦܠܲܬ݀ ܩܘܼܕܼܡܵܘܗܝ: </l>
                <l>ܕܐܲܝܟ̣ ܡܲܚܙܝܼܬܼܵܐ ܬܸܗܘܸܐ ܠܥܵܠܡܵܐ ܘܒ̣ܵܗ̇ ܢܸܬ݁ܕܲܡܸܐ܀ </l>
                <l>ܐܲܪܥܹܗ ܪܲܒ݁ܬܼܵܐ ܕܢܲܚܫܝܼܪܬܼܵܢܵܐ ܗܡܲܝܪܹ̈ܐ ܝܸܗܒܲܬ݀: </l>
                <l>ܘܲܒ̣ܩܘܼܪ̈ܒܵܢܹܐ ܟܬܲܒ̣ܬܹܗ ܠܡܲܠܟܵܐ ܕܗܘ݀ܝܘܼ ܡܵܪܵܗ̇܀ </l>
                <l>ܗܵܝ̇ ܡܲܠܟ݁ܘܼܬܼܵܐ ܕܐܝܼܬܹܝܗ̇ ܪܹܫܵܐ ܕܥܵܠܡܵܐ ܟ̱ܠܹܗ: </l>
                <l>ܕܸܟ̣ܢܲܬ݀ ܩܘܼܕܼܡܵܘܗܝ ܬܸܫܬܲܥܒܲܕܼ ܒܵܗ̇ ܒܪܝܼܬܼܵܐ ܟ̱ܠܵܗ̇܀ </l>
                <l>ܠܐܲܪܥܵܐ ܕܒ̣ܵܒܹܠ ܕܡܸܢܵܗ̇ ܫܲܪܝܲܬ݀ ܪܹܫܵܢܘܼܬܼܵܐ: </l>
                <l>ܢܲܓ̣ܕܵܗ̇ ܩܘܼܫܬܵܐ ܕܲܠܗܵܘ̇ ܪܹܫܵܐ ܕܪܹ̈ܫܹܐ ܬܸܣܓ݁ܘܿܕܼ܀ </l>
                <l>ܚ̣ܙܵܐܘܼܗ̇ ܠܟܹܐܦܵܐ ܕܐܸܬܼܓܲܙܪܲܬ݀ ܗ̄ܘ̣ܵܬܼ ܕܠܵܐ ܒܐܝܼ̈ܕܲܝܵܐ: </l>
                <l>ܕܲܒ̣ܠܲܥ̣ ܗ̄ܘ̣ܵܐ ܒܵܗ̇ ܨܲܠܡܵܐ ܪܲܒܵܐ ܘܲܢܦܲܠ̣ ܩܘܼܕܼܡܹܝܗ̇܀ </l>
                <l>ܠܪܹܫܵܐ ܕܕ݁ܗܒ̣ܵܐ ܡܚܵܬ݀ ܘܐܲܪܟܸܢܬܹܗ ܕܢܸܫܬܲܥܒܲܕܼ ܠܵܗ̇: </l>
                <l>ܘܐܲܝܟ̣ ܕܲܠܥܘܿܪܵܐ ܒܪܘܼܚܵܐ ܕܪܵܬܹܗ ܠܟ̣ܠܹܗ ܨܲܠܡܵܐ܀ </l>
                <l>ܪܹܫܵܢܘܼܬܼܵܐ ܕܡܵܕܲܝ ܢܸܦܠܲܬ݀ ܡ̣ܢ ܐܝܼܩܵܪܵܗ̇: </l>
                <l>ܩܕܼܵܡ ܗܵܝ̇ ܟܹܐܦܵܐ ܕܲܡܠܵܬ݀ ܡܸܢܵܗ̇ ܟ̱ܠܵܗ̇ ܐܲܪܥܵܐ܀ </l>
                <l/>
                <pb ed="http://syriaca.org/bibl/1732" n="115"/>
                <l>ܪܹܫܵܐ ܕܥܵܠܡܵܐ ܐܸܫܬܲܥܒܲܕܼ ܗ̄ܘ̣ܵܐ ܒܒܲܪ̄ܬܼ ܟܲܠܕܼܵܝܹ̈ܐ: </l>
                <l>ܠܝܵܪܬܵܐ ܕܐܸܬ݀ܵܐ ܕܢܲܥܕܸܐ ܕܝܼܠܹܗ ܡ̣ܢ ܒܵܙ̈ܘܿܙܹܐ܀ </l>
                <l>ܥܲܠ̣ܘ ܩܘܼܪ̈ܒܵܢܹܐ ܕܲܡܓ̣ܘܼܫܘܼܬܼܵܐ ܘܐܸܬܼܩܲܪܲܒ̣ܘ ܠܹܗ: </l>
                <l>ܠܡܲܠܟܵܐ ܣܓ̣ܝܼܕܼܵܐ ܕܐܸܬ݀ܵܐ ܠܕܼܝܼܐܹܗ ܡܸܣܟ̣ܢܵܐܝܼܬܼ܀ </l>
                <l>ܥܲܠ ܕܐܸܬ݁ܬ݁ܫܝܼܛ ܗ̄ܘ̣ܵܐ ܡܲܠܟܵܐ ܒܥܲܡܹܗ ܡ̣ܢ ܓܵܘܵܝܹ̈ܐ: </l>
                <l>ܨܹܝܕܼ ܒܲܪ̈ܵܝܹܐ ܫܠܲܚ̣ ܘܐܲܝܬ݁ܝܼܘ ܠܹܗ ܩܘܼܪ̈ܒܵܢܲܝܗܘܿܢ܀ </l>
                <l>ܠܕܼܝܼܠܹܗ ܐܸܬ݀ܵܐ ܘܲܕܼܠܵܐ ܩܲܒ݁ܠ̣ܘܼܗܝ ܐܲܟܸܣ̣ ܐܸܢܘܿܢ: </l>
                <l>ܕܲܒ̣ܘܼܟ̣ܪ̈ܵܝܹܐ ܡܸܬܼܝܲܩܲܪ ܗ̄ܘ̣ܵܐ ܚܲܒ݁ܝܼܒ̣ܵܐܝܼܬܼ܀ </l>
                <l>ܡ̣ܢ ܒܹܝܬܼ ܥܲܡ̈ܡܹܐ ܫܲܕܲܪ ܐܲܝܬܝܼ ܡܵܐ ܕܚܵܫܲܚ ܠܹܗ: </l>
                <l>ܕܲܒ̣ܓ̣ܵܘ ܥܲܡܵܐ ܐܸܬ݁ܬ݁ܫܝܼܛ ܗ̄ܘ̣ܵܐ ܠܹܗ ܡ̣ܢ ܩܲܪ̈ܝܼܒ̣ܵܘܗܝ܀ </l>
                <l>ܥܲܡ̈ܡܹܐ ܐ̄ܚܪ̈ܵܝܹܐ ܗܘ݀ܵܘ ܩܲܕܼ̈ܡܵܝܹܐ ܒܩܘܼܪ̈ܒܵܢܲܝܗܘܿܢ: </l>
                <l>ܘܦܵܫ̣ܘ ܩܲܕܼ̈ܡܵܝܹܐ ܥܲܡܵܐ ܒܬܲܪܥܵܐ ܘܠܵܐ ܥܵܐܹ̇ܠ ܗ̄ܘ̣ܵܐ܀ </l>
                <l>ܢܦܲܠ̣ܘ ܘܲܣܓܸܕܼܘ ܠܹܗ ܡܓ̣ܘܼ̈ܫܹܐ ܒܬܲܗܪܵܐ ܕܠܵܐ ܦܘܼܠܵܓ̣ܵܐ: </l>
                <l>ܘܟܲܕܼ ܐܲܝܟ̣ ܥܲܡܵܐ ܠܵܐ ܚ̣ܙܵܘ ܚܲܝ̈ܠܹܐ ܠܵܐ ܫܵܛ̣ܘܼܗܝ ܗ̄ܘ̣ܵܘ܀ </l>
                <l>ܟܲܕܼ ܐܲܣ̣ܝܼ ܗ̄ܘ̣ܵܐ ܟܪ̈ܝܼܗܹܐ ܕܥܲܡܵܐ ܫܵܢ̇ܝܵܐ ܚܲܫ̣ܒ݁ܘܼܗܝ: </l>
                <l>ܘܟܲܕܼ ܛܵܪܹܕܼ ܗ̄ܘ̣ܵܐ ܡܸܢܗܘܿܢ ܫܹܐܕܹ̈ܐ ܪܹܫܵܐ ܕܕܼܵܝ̈ܘܹܐ܀ </l>
                <l>ܒܢܲܝ̈ ܥܲܡ̈ܡܹܐ ܕܹܝܢ ܟܲܕܼܐܲܝܬ݁ܝܼܘ ܠܹܗ ܩܘܼܪ̈ܒܵܢܲܝܗܘܿܢ: </l>
                <l>ܠܵܘ ܐܵܬܼ̈ܘܵܬܼܵܐ ܚ̣ܙܵܘ ܟܲܕܼ ܣܵܥܲܪ ܘܲܣ̣ܓܸܕܼܘ ܗ̄ܘ̣ܵܘ ܠܹܗ܀ </l>
                <l>ܠܵܐ ܟܲܕܼ ܫܲܚܠܸܦ ܡܵܝ̈ܵܐ ܫܚܝܼ̈ܡܹܐ ܠܚܲܡܪܵܐ ܛܵܒ̣ܵܐ: </l>
                <l>ܘܠܵܐ ܟܲܕܼ ܐܲܣ̣ܓ݁ܝܼ ܠܲܚܡܵܐ ܙܥܘܿܪܵܐ ܘܣܲܒܲܥ̣ ܐܲܠܦܹ̈ܐ܀ </l>
                <l>ܠܵܐ ܟܲܕܼ ܦܲܟ̣ܪܹܗ ܠܠܸܓ̣ܝܘܿܢ ܘܲܫ̣ܕܼܵܝܗܝ ܒܲܝܢܵܬܼ ܓܲܠܠܹ̈ܐ: </l>
                <l>ܘܠܵܐ ܟܲܕܼ ܕܲ݁ܝܼ ܓܲܪ̈ܒܹܐ ܒܡܸܠܬܹܗ ܐܲܝܟ̣ ܦܵܩܹ̇ܕܼ ܟܠ܀ </l>
                <l/>
                <pb ed="http://syriaca.org/bibl/1732" n="116"/>
                <l>ܠܵܐ ܟܲܕܼ ܣܵܡ̣ ܗ̄ܘ̣ܵܐ ܛܝܼܢܵܐ ܠܣܲܡܝܵܐ ܘܲܚ̣ܙܵܐ ܘܼܗܪܵܐ: </l>
                <l>ܘܠܵܐ ܟܲܕܼ ܪܲܩ̣ ܗ̄ܘ̣ܵܐ ܒܐܸܕܼܢܹ̈ܐ ܕܕܼܘܼܓܵܐ ܘܝܲܗ̄ܒ̣ ܠܹܗ ܫܸܡܥܵܐ܀ </l>
                <l>ܠܵܐ ܟܲܕܼ ܕܲܝܸܫ<note place="foot" xml:id="ftn14" n="14"><p rend="footnote text" xml:lang="syr">
                            ܕܝܲܐܫ. Sic (ܕܵܐܹ̇ܫ؟ E. N)</p></note>: ܓܲܠܠܵܘ̈ܗܝ ܕܝܲܡܵܐ ܒܲܥܪܝܼܪ̈ܵܝܹܐ: </l>
                <l>ܘܠܵܐ ܟܲܕܼ ܟܵܐܹ̇ܐ ܒܪ̈ܘܼܚܹܐ ܘܡܲܫܒܹ̈ܐ ܘܡܸܫܬܲܡܥܝܼܢ ܠܹܗ܀ </l>
                <l>ܠܵܐ ܟܲܕܼ ܩܵܪܹܐ ܘܡܲܦܸܩ ܡܝܼܬܼܵܐ ܒܵܬܲܪ ܕܲܣ̣ܪܝܼ: </l>
                <l>ܘܠܵܐ ܟܲܕܼ ܡܲܦܢܸܐ ܥܠܲܝܡܵܐ ܒܩܵܠܵܐ ܠܥܘܼܒܵܐ ܕܐܸܡܹܗ܀ </l>
                <l>ܠܵܐ ܟܲܕܼ ܡܲܐܣܸܐ ܠܲܡܡܲܚܲܝܬܵܐ ܡ̣ܢ ܛܲܡܐܘܼܬܼܵܗ̇: </l>
                <l>ܘܠܵܐ ܟܲܕܼ ܡܲܚܠܸܡ ܠܕܲܚܪܸܫ ܘܲܥܘܝܼܪ ܘܐܝܼܬܼ ܠܹܗ ܕܲܝܘܵܐ܀ </l>
                <l>ܠܵܐ ܟܲܕܼ ܡܲܐܣܸܐ ܘܲܡܫܲܪܲܪ ܗ̄ܘ̣ܵܐ ܠܕܲܟ̣ܪܝܼܗܝܼܢ ܗ̄ܘ̣ܵܘ: </l>
                <l>ܘܠܵܐ ܟܲܕܼ ܝܵܗܹ̇ܒ̣ ܚܲܝܹ̈ܐ ܠܡܝܼ̈ܬܹܐ ܕܲܫܟ̣ܝܼܒ̣ܝܼܢ ܗ̄ܘ̣ܵܘ܀ </l>
                <l>ܠܵܐ ܟܲܕܼ ܡܲܦܸܩ ܕܲܝܘܹ̈ܐ ܒܩܵܠܵܐ ܡ̣ܢ ܫܹ̈ܐܕܼܵܢܹܐ: </l>
                <l>ܘܠܵܐ ܟܲܕܼ ܝܵܗܹ̇ܒ̣ ܢܘܼܗܪܵܐ ܘܫܸܡܥܵܐ ܠܕܲܣܢܝܼܩܝܼܢ ܗ̄ܘ̣ܵܘ܀ </l>
                <l>ܠܵܐ ܟܲܕܼ ܪܲܓ݁ܝܼ ܐܝܕܹܗ ܕܓܲܪܒܵܐ<note place="foot" xml:id="ftn15" n="15"><p
                            rend="footnote text"> Sic (ܕܓܲܒ̣ܪܵܐ؟. E. N)</p></note>: ܕܝܲܒ݁ܝܼܫܵܐ
                    ܗ̄ܘ̣ܵܬܼ: </l>
                <l>ܘܠܵܐ ܟܲܕܼ ܡܵܘܒܸ݁ܫ ܬܹܐܬܵܐ ܪܓ̣ܝܼܬܼܵܐ ܡ̣ܢ ܥܸܩܵܪܵܗ̇܀ </l>
                <l>ܟܲܕܼ ܡܲܓܸܣ ܗ̄ܘ̣ܵܐ ܠܥܸܠ ܡ̣ܢ ܒܘܼܪ̈ܟܹ݁ܝܗ̇ ܕܲܡܓܲܙܲܝܬܵܐ: </l>
                <l>ܚ̣ܙܵܘ ܫܼܛܘܼܬܹܗ ܘܠܵܐ ܐܸܬܼܦܲܠܲܓ̣ܘ ܥܲܠ ܪܲܒ݁ܘܼܬܹܗ܀ </l>
                <l>ܒܒܲܝܬܵܐ ܣܢܝܼܩܵܐ ܕܠܵܐ ܩܸܢ̈ܝܵܢܹܐ ܘܠܵܐ ܪܲܒ݁ܘܼܬܼܵܐ: </l>
                <l>ܚ̣ܙܵܐܘܼܗܝ ܕܲܪܡܸܐ ܘܲܢܦܲܠ̣ܘ ܩܘܼܕܼܡܵܘܗܝ ܒܐܝܼܩܵܪ̈ܲܝܗܘܿܢ܀ </l>
                <l>ܒܡܸܣܟܹ݁ܢܘܼܬܼܵܐ ܡܨܲܥܪܵܢܝܼܬܼܵܐ ܕܟ̣ܠ ܩܲܢܵܝܹ̈ܝܗ̇: </l>
                <l>ܝܲܩ̣ܪܘܼܗܝ ܗܸܢܘܿܢ ܟܲܕܼ ܠܵܐ ܢܵܟ̣ܦ̇ܝܼܢ ܒܲܣܢܝܼܩܘܼܬܹܗ܀ </l>
                <l>ܒܚܲܣܝܼܪܘܼܬܼܵܐ ܕܡܸܬ݁ܬ݁ܫܝܼܛܝܼܢ ܒܵܗ̇ ܡܵܪ̈ܵܘܵܬܼܵܐ: </l>
                <l/>
                <pb ed="http://syriaca.org/bibl/1732" n="117"/>
                <l>ܫܪܸܐ ܗ̄ܘ̣ܵܐ ܡܲܠܟܵܐ ܘܡܸܬܼܝܲܩܲܪ ܒܵܗ̇ ܡ̣ܢ ܢܘܼܟ̣ܪ̈ܵܝܹܐ܀ </l>
                <l>ܠܥܘܼܬܼܪܵܐ ܕܥܵܠܡܵܐ ܒܣܲܪ ܥܲܬ݁ܝܼܪܵܐ ܒܲܣܢܝܼܩܘܼܬܹܗ: </l>
                <l>ܕܒ̣ܵܗ̇ ܐܲܪܟܸܢ ܗ̄ܘ̣ܵܐ ܠܡܲܠܟܹ̈ܐ ܩܕܼܵܡܵܘܗܝ ܒܐܝܼܙܓܲܕܼܸܵܝ̈ܗܘܿܢ܀ </l>
                <l>ܒܡܸܣܟܹܢܘܼܬܹܗ ܕܵܫ̣ ܪܵܡܘܼܬܼܵܐ ܕܫܲܠܝܼ̈ܛܵܢܹܐ: </l>
                <l>ܘܥܲܠ ܐܸܣܟܘܼܦܬܹܗ ܓܲܪܓܲܪ ܐܸܢܘܿܢ ܒܐܝܼܩܵܪ̈ܲܝܗܘܿܢ܀ </l>
                <l>ܡܲܟ݁ܝܼܟ̣ܘܼܬܹܗ ܠܬܲܓܹ̈ܐ ܟܵܦܲܬ݀ ܢܸܫܬܲܡܥܘܼܢ ܠܹܗ: </l>
                <l>ܘܲܠܥܲܫܝܼ̈ܢܹܐ ܒܢܝܼܪܹܗ<note place="foot" xml:id="ftn16" n="16"><p
                            rend="footnote text"> Sic. </p></note>: ܟܸܕܢܲܬ݀ ܬܸܦܠܘܿܚ ܒܗܘܿܢ܀ </l>
                <l>ܡ̣ܢ ܫܝܼܛܘܼܬܹܗ ܪܗܵܒ̣ܬܵܐ ܢܸܦܠܲܬ݀ ܥܲܠ ܥܲܙܝܼܙܹ̈ܐ: </l>
                <l>ܘܲܒ̣ܩܘܼܪ̈ܒܵܢܹܐ ܒܪܲܟ̣ܘ ܘܲܣ̣ܓܸܕܼܘ ܠܹܗ ܕܠܵܐ ܦܘܼܠܵܓ̣ܵܐ܀ </l>
                <l>ܒܡܸܣܟܹܢܘܼܬܼܵܐ ܠܥܘܼܬܼܪܵܐ ܕܲܝܸܫ̣<note place="foot" xml:id="ftn17" n="17"><p
                            rend="footnote text"> ܕܝܼܐܫ. Sic</p></note>: ܒܲܪ ܥܲܬ݁ܝܼܪܹ̈ܐ: </l>
                <l>ܕܲܢܚܵܘܸܐ ܗ̄ܘ̣ܵܐ ܕܥܘܼܬܼܪܹܗ ܕܝܼܠܹܗ ܡ̣ܢ ܥܵܠܲܡ ܗ̄ܘ̣܀ </l>
                <l>ܒܒܲܝܬܵܐ ܣܢܝܼܩܵܐ ܫ̣ܪܵܐ ܒܲܪ ܡܲܠܟܵܐ ܡܸܣܟܹܢܵܐܝܼܬܼ: </l>
                <l>ܘܫܲܕܲܪ ܐܲܝܬܝܼ ܓܲܙܹ̈ܐ ܕܡܲܠܟܹ̈ܐ ܟܫ̣ܵܐ ܥܲܠ ܬܲܪܥܹܗ܀ </l>
                <l>ܢܦܲܠ̣ܘ ܘܲܣܓܸܕܼܘ ܠܹܗ ܡܓ̣ܘܼ̈ܫܹܐ ܒܬܲܗܪܵܐ ܠܡܲܠܟܵܐ ܪܲܒܵܐ: </l>
                <l>ܘܲܕܼܠܵܐ ܚ̣ܙܵܘ ܠܹܗ ܥܘܼܬܼܪܹܗ ܕܥܵܠܡܵܐ ܠܵܐ ܐܸܬܼܦܲܠܲܓ̣ܘ܀ </l>
                <l>ܐܲܝܟ̣ ܡܲܚܙܝܼܬܼܵܐ ܗܘ݀ܵܘ ܠܹܗ ܠܥܵܠܡܵܐ ܗܵܐ ܡ̣ܢ ܗܵܝܕܹܝܢ: </l>
                <l>ܕܐܲܝܢܵܐ ܕܣܵܓܹܕܼ ܠܲܒ̣ܪܵܐ ܕܩܘܼܫܬܵܐ ܒܗܘܿܢ ܢܸܬ݁ܕܲܡܹܐ܀ </l>
                <l>ܠܵܐ ܒܨܵܐܘܼܗܝ ܗ̄ܘ̣ܵܘ ܟܲܕܼ ܩܲܪܸܒ̣ܘ ܠܹܗ ܩܘܼܪ̈ܒܵܢܲܝܗܘܿܢ: </l>
                <l>ܒܚܘܼܒܵܐ ܝܲܩܪܘܼܗܝ ܟܲܕܼ ܠܵܐ ܒܵܗ̇ܬ݁ܝܼܢ ܒܲܙܥܘܿܪܘܼܬܹܗ܀ </l>
                <l>ܠܵܐ ܥܲܩܸܒ̣ܘ ܗ̄ܘ̣ܵܘ ܥܲܠ ܡܵܘܠܵܕܹܗ ܒܫܘܼܐܵܠܲܝ̈ܗܘܿܢ: </l>
                <l>ܘܝܲܗ̄ܒ̣ܘ ܩܘܼܪ̈ܒܵܢܹܐ ܘܠܵܐ ܐܲܚܨܸܦ̣ܘ ܗ̄ܘ̣ܵܘ ܥܲܠ ܫܘܼ̈ܐܵܠܹܐ܀ </l>
                <l/>
                <pb ed="http://syriaca.org/bibl/1732" n="118"/>
                <l>ܠܵܐ ܕܪܲܫ̣ܘ ܝܲܠܕܹܗ ܘܗܵܝܕܹܝܢ ܝܲܗ̄ܒ̣ܘ ܗ̄ܘ̣ܵܘ ܐܝܼܩܵܪ̈ܲܝܗܘܿܢ: </l>
                <l>ܕܡܲܠܟܵܐ ܗ̄ܘ̣ ܝܲܕܼܥ̣ܘܼܗܝ ܠܵܐ ܕܹܝܢ ܥܲܩ̣ܒ̣ܘܼܗܝ ܒܹܝܬܼ ܡܸܠܲܝ̈ܗܘܿܢ܀ </l>
                <l>ܒܚܘܼܒܵܐ ܣܓܸܕܼܘ ܠܹܗ ܠܵܘ ܒܲܕܼܪ̈ܵܫܹܐ ܩܵܡ̣ܘ ܥܲܠ ܝܲܠܕܹܗ: </l>
                <l>ܕܢܸܗܘܘܿܢ ܛܘܼܦ̮ܣܵܐ ܠܲܒ̣̈ܢܲܝ ܒܲܝܬܵܐ ܕܗܲܝܡܵܢܘܼܬܼܵܐ܀ </l>
                <l>ܥܹܕܬܵܐ ܚܕܲܬܵܐ ܐ̄ܬܲܬ݀ ܡ̣ܢ ܒܵܒܹܠ ܬܸܚܙܸܐ ܠܲܒ̣ܪܵܐ: </l>
                <l>ܘܠܵܐ ܥܲܩܸܒ̣ܬܹܗ ܕܫܲܪܝܼܪ ܗ̄ܘ̣ܵܐ ܠܵܗ̇ ܕܗܘ݀ܝܘܼ ܡܲܠܟܵܐ܀ </l>
                <l>ܒܲܪ̄ܬܼ ܟܲܠܕܼܵܝܹ̈ܐ ܚܬܼܝܼܪܬܵܐ ܚܙܵܬܹܗ ܘܠܵܐ ܥܲܩܸܒ̣ܬܹܗ: </l>
                <l>ܕܬܸܗܘܸܐ ܕܡܘܼܬܼܵܐ ܕܠܵܐ ܐ̄ܢܵܫ ܢܸܒ̣ܨܹܝܘܗܝ ܡܵܐ ܕܣܵܓ̣ܕܼ ܠܹܗ܀ </l>
                <l>ܡܓ̣ܘܼ̈ܫܹܐ ܡܥܲܩ̈ܒܲܝ ܥܲܠ ܲܣ̈ܝܵܬܼܵܐ ܒܫܘܼܐܵܠܲܝ̈ܗܘܿܢ: </l>
                <l>ܨܹܝܕܼ ܡܵܘܠܵܕܼܵܐ ܫܸܬܼܩܵܐ ܢܛܲܪܘ ܗ̄ܘ̣ܵܘ ܐܲܝܟ̣ ܦܵܪ̈ܘܿܫܹܐ܀ </l>
                <l>ܠܡܘܿܢ ܠܵܐ ܗܵܟܲܢ ܝܲܩܝܼܪ ܫܲܪܒܹܗ ܥܲܠ ܕܵܪ̈ܘܿܫܹܐ: </l>
                <l>ܐܸܠܵܐ ܣܵܦ̇ܪܹ̈ܐ ܗܵܐ ܡܢܲܬ݁ܦܝܼܢ ܠܹܗ ܒܫܘܼܐܵܠܲܝ̈ܗܘܿܢ܀ </l>
                <l>ܠܡܘܿܢ ܠܵܐ ܩܢܹܝܢ ܐܢ̈ܬ݁ܘܿܢ ܗܵܝ̇ ܫܲܦܝܘܼܬܼܵܐ ܕܲܡܓ̣ܘܼܫܘܼܬܼܵܐ: </l>
                <l>ܕܟܲܕܼ ܝܲܩܲܪܬܹܗ ܒܲܗ̈ܦܵܟ̣ܵܬܼܵܐ ܠܵܐ ܥܲܩܸܒ̣ܬܹܗ܀ </l>
                <l>ܠܡܘܿܢ ܠܵܐ ܣܵܓܹܕܼ ܟܠܢܵܫ ܠܒܲܪ ܐܲܠܵܗܵܐ: </l>
                <l>ܐܲܝܟ̣ ܕܲܣܓܸܕܼܘ ܠܹܗ ܡܓ̣ܘܼ̈ܫܹܐ ܥܪ̈ܝܼܡܹܐ ܕܠܵܐ ܥܘܼܩܵܒ̣ܵܐ܀ </l>
                <l>ܠܡܘܿܢ ܠܵܐ ܫܸܬܼܩܵܐ ܦܪܝܼܣ ܥܲܠ ܫܲܪܒܹ݁ܗ ܐܲܝܟ̣ ܫܘܿܫܸܦܵܐ: </l>
                <l>ܘܲܠܓ̣ܵܘ ܡܸܢܵܗ̇ ܫܪܸܐ ܘܲܡܣܲܬܲܪ ܡ̣ܢ ܫܵܓ̣ܘܿܫܹ̈ܐ܀ </l>
                <l>ܠܡܘܿܢ ܠܵܐ ܒܵܪܟ݁ܝܼܢ ܣܵܦ̇ܪܹ̈ܐ ܩܕܼܵܡܵܘܗܝ ܒܲܦܫܝܼܛܘܼܬܼܵܐ: </l>
                <l>ܘܠܵܐ ܒܵܨܹ̇ܝܢ ܠܹܗ ܐܲܝܟ̣ ܕܲܡܓ̣ܘܼ̈ܫܹܐ ܠܵܐ ܥܲܩܸܒ̣ܘ ܗ̄ܘ̣ܵܘ܀ </l>
                <l>ܡܸܛܠ ܡܵܢܵܐ ܣܸܕܼܩܹ̈ܐ ܒܫܲܪܒܹ݁ܗ ܒܫܲܤܒܹ݁ܗ ܡ̣ܢ ܕܵܪ̈ܘܿܫܹܐ: </l>
                <l>ܘܲܗ̈ܦܵܟ̣ܵܬܼܵܐ ܒܡܹܐܡܪܵܐ ܕܝܼܠܹܗ ܡ̣ܢ ܒܵܨ̈ܘܿܝܹܐ܀ </l>
                <l/>
                <pb ed="http://syriaca.org/bibl/1732" n="119"/>
                <l>ܠܡܵܢܵܐ ܕܪܵܫܵܐ ܥ̣ܒܲܕܼ ܦܘܼܡܵܐ ܠܗܲܝܡܵܢܘܼܬܼܵܐ: </l>
                <l>ܘܲܒ̣ܚܵܪܥܘܼܬܼܵܐ ܡܡܲܠܸܠ ܟܠܢܵܫ ܕܲܢܩܝܼܡ ܕܝܼܠܹܗ܀ </l>
                <l>ܠܡܘܿܢ ܚܸܪܝܵܢܵܐ ܥ̣ܒܲܕܼ ܠܹܗ ܓܲܒܹ̈ܐ ܒܲܟ̣ܢܘܼ̈ܫܵܬܼܵܐ: </l>
                <l>ܘܐܲܥ̣ܝܼܪ ܗܸܪܬܼܵܐ ܕܲܒ̣ܡܲܨ̈ܘܵܬܼܵܐ ܠܲܒ̣ܪܵܐ ܢܸܕܼܪܘܿܫ܀ </l>
                <l>ܡܓ̣ܘܼ̈ܫܹܐ ܢܸܗܘܘܿܢ ܐܲܝܟ̣ ܡܲܚܙܝܼܬܼܵܐ ܠܲܕܼܣܵܓܹܕܼ ܠܹܗ: </l>
                <l>ܕܠܵܐ ܢܸܬܼܥܲܩܲܒ̣ ܡܵܐ ܕܡܸܬܼܡܲܠܲܠ ܒܹܝܬܼ ܦܵܪ̈ܘܿܫܹܐ܀ </l>
                <l>ܫܠܝܼܚܹ̈ܐ ܕܐܸܬ݀ܵܘ ܡ̣ܢ ܒܹܝܬܼ ܚܲܢ̈ܦܹܐ ܒܐܝܼܩܵܪ̈ܲܝܗܘܿܢ: </l>
                <l>ܢܲܠܦܘܿܢ ܫܲܪܒܵܐ ܕܗܲܝܡܵܢܘܼܬܼܵܐ ܠܲܕܼܒ̣ܵܨܹܐ ܠܹܗ܀ </l>
                <l>ܕܐܲܝܟܵܘ ܡܲܠܟܵܐ ܫܵܐܸܠ̣ܘ ܒܲܠܚܘܿܕܼ ܒܐܲܪܥܵܐ ܕܲܝܗܘܼܕܼ: </l>
                <l>ܘܡ̣ܢ ܕܲܚ̣ܙܵܐܘܼܗܝ ܠܵܐ ܬܘܼܒ̣ ܐܲܗ̣ܦܸܟ̣ܘ ܠܲܡܫܲܐܵܠܘܼ܀ </l>
                <l>ܛܲܠܝܵܐ ܕܲܪܡܸܐ ܒܹܝܬܼ ܡܸܣ̈ܟܹܢܹܐ ܚ̣ܙܵܘ ܫܲܪܝܼܪܹ̈ܐ: </l>
                <l>ܘܠܵܐ ܐܸܬܼܦܲܠܲܓ̣ܘ ܕܲܢܫܲܐܠܘܼܢ ܬܘܼܒ̣ ܥܲܠ ܡܲܠܟ݁ܘܼܬܹܗ܀ </l>
                <l>ܒܪܲܟ̣ܘ ܘܲܣ̣ܓܸܕܼܘ ܠܹܗ ܘܐܲܥܸܠ̣ܘ ܩܘܼܕܼܡܵܘܗܝ ܩܘܼܪ̈ܒܵܢܲܝܗܘܿܢ: </l>
                <l>ܦܬܲܚ̣ܘ ܣܝܼ̈ܡܵܬܼܗܘܿܢ ܘܝܲܗ̄ܒ̣ܘ ܠܹܗ ܓܲܙܹ̈ܐ ܕܐܲܒ̣ܵܗܲܝ̈ܗܘܿܢ܀ </l>
                <l>ܫܩܲܠ̣ܘ ܗ̄ܘ̣ܵܘ ܕܲܗܒ̣ܵܐ ܘܩܲܪܸܒ̣ܘ ܗ̄ܘ̣ܵܘ ܠܹܗ ܐܲܝܟ̣ ܕܲܠܡܲܠܟܵܐ: </l>
                <l>ܘܒܸܣ̈ܡܹܐ ܛܵܒܹ̈ܐ ܝܲܗ̄ܒ̣ܘ ܠܐܝܼܩܵܪܹܗ ܐܲܝܟ̣ ܕܲܠܡܵܪܵܐ܀ </l>
                <l>ܐܲܥܸܠ̣ܘ ܗ̄ܘ̣ܵܘ ܠܹܗ ܕܲܫ̈ܢܹܐ ܦܪ̈ܝܼܫܹܐ ܒܐܸܣܟܹܡܲܝ̈ܗܘܿܢ: </l>
                <l>ܠܬܼܵܓ̣ܵܐ ܪܲܒܵܐ ܕܡܸܢܹܗ ܪܵܕܼܝܵܐ ܪܹܫܵܢܘܼܬܼܵܐ܀ </l>
                <l>ܒܪܲܟ̣ܘ ܗ̄ܘ̣ܵܘ ܩܘܼܕܼܡܵܘܗܝ ܘܲܡܦܝܼܣܝܼܢ ܠܹܗ ܢܩܲܒܸ݁ܠ ܐܸܢܘܿܢ: </l>
                <l>ܘܲܕ݁ܛܲܠܝܵܐ ܗ̄ܘ̣ܵܐ ܠܵܐ ܢܵܟ̣݁ܦܝܼܢ ܗ̄ܘ̣ܵܘ ܒܲܙܥܘܿܪܘܼܬܹܗ܀ </l>
                <l>ܢܦܲܠ̣ܘ ܘܲܣ̣ܓܸܕܼܘ ܠܹܗ ܒܙܵܘܥܵܐ ܪܲܒܵܐ ܟܲܕܼ ܕܲܚܝܼܠܝܼܢ: </l>
                <l>ܘܒ̣ܵܥܹ̇ܝܢ ܡܸܢܹܗ ܕܠܵܐ ܢܲܣܠܸܐ ܗ̄ܘ̣ܵܐ ܩܘܼܪ̈ܒܵܢܲܝܗܘܿܢ܀ </l>
                <l/>
                <pb ed="http://syriaca.org/bibl/1732" n="120"/>
                <l>ܠܵܐ ܚ̣ܙܵܘ ܬܵܓܹܗ ܘܡܸܬܼܗܲܝܡܲܢ ܗ̄ܘ̣ܵܐ ܕܡܵܪܹܐ ܬܵܓܹ̈ܐ ܗ̄ܘ̣: </l>
                <l>ܘܲܒ̣ܩܘܼܪ̈ܒܵܢܹܐ ܫܵܦ̇ܪܝܼܢ ܗ̄ܘ̣ܵܘ ܠܹܗ ܒܚܘܼܒܵܐ ܪܲܒܵܐ܀ </l>
                <l>ܐܲܪܗܸܒ̣ ܐܸܢܘܿܢ ܬܵܓ̣ܵܐ ܟܲܣܝܵܐ ܘܲܢܦܲܠ̣ܘ ܩܘܼܕܼܡܵܘܗܝ: </l>
                <l>ܟܲܕܼ ܡܸܬܼܟܲܫܦܝܼܢ ܕܢܸܣܲܒ̣ ܡܸܢܗܘܿܢ ܐܝܼܩܵܪ̈ܲܝܗܘܿܢ܀ </l>
                <l>ܢܦܲܠ̣ܘ ܓܲܢ̄ܒܵܪܹ̈ܐ ܪܹ̈ܫܲܝ ܐܲܪܥܵܐ ܩܕܼܵܡ ܝܲܠܘܼܕܼܵܐ: </l>
                <l>ܘܲܒ̣ܩܘܼܪ̈ܒܵܢܹܐ ܡܦܝܼܣܝܼܢ ܗ̄ܘ̣ܵܘ ܠܹܗ ܢܩܲܒܸ݁ܠ ܐܸܢܘܿܢ܀ </l>
                <l>ܘܐܲܟ̣ܡܵܐ ܕܗܵܠܹܝܢ ܡܸܬܼܐܲܡܪ̈ܵܢ ܗ̄ܘܲܝ̈ ܡ̣ܢ ܐܝܼܙ̈ܓܲܕܹܐ: </l>
                <l>ܠܡܲܠܟܵܐ ܣܓܝܼܕܼܵܐ ܟܲܕܼ ܝܵܗ̇ܒ݁ܝܼܢ ܠܹܗ ܩܘܼܪ̈ܒܵܢܲܝܗܘܿܢ܀ </l>
                <l>ܣܲܒ̣ ܡܵܪܝ ܕܲܫ̈ܢܹܐ ܕܫܲܕܪܲܬ݀ ܐܲܪܥܲܢ ܕܲܬܼܩܲܪܸܒ̣ ܠܵܟ̣: </l>
                <l>ܐܲܢ̄ܬ݁ ܗ̄ܘ̣ ܡܲܠܟܲܢ ܣܲܒ̣ ܡܲܕܲܐܬܼܵܐ ܡ̣ܢ ܐܘܼܚܕܵܢܵܟ̣܀ </l>
                <l>ܬܵܓܹܗ ܕܢܸܡܪܘܿܕܼ ܪܹܫ ܓܲܢ̄ܒܵܪܹ̈ܐ ܟܠܝܼܠܵܐ ܫܲܕܲܪ: </l>
                <l>ܕܲܠܡܲܠܟ݁ܘܼܬܼܵܟ̣ ܢܸܬܸ݁ܠ ܙܸܕܼܩܵܐ ܕܲܡܫܲܒܲܚܬܵܐ ܗ̄ܝܼ܀ </l>
                <l>ܒܲܫܡܵܟ̣ ܝܵܬܼ݁ܒܵܐ ܐܲܪܥܲܢ ܡܸܟܹ݁ܝܠ ܕܐܲܢ̄ܬ݁ ܗ̄ܘ̣ ܡܲܠܟܵܗ̇: </l>
                <l>ܩܲܒܸ݁ܠ ܡܸܢܲܢ ܘܲܫܪܝܼܢ ܢܹܐܙܲܠ ܕܐܸܫܬܲܕܲܪܢܲܢ܀ </l>
                <l>ܗܵܝ̇ ܡܲܠܟ݁ܘܼܬܼܵܐ ܕܡܵܕܲܝ ܘܐܵܬܼܘܿܪ ܒܐܝܼܕܲܢ ܫܸܠܚܲܬ݀: </l>
                <l>ܕܐܲܢ̄ܬ݁ ܗ̄ܘ̣ ܡܲܠܟܵܐ ܘܠܵܟ̣ ܡܸܫܬܲܡܥܝܼܢ ܡܵܪ̈ܵܘܵܬܼܵܐ܀ </l>
                <l>ܦܢܝܼܬܼܵܐ ܪܲܒ݁ܬܼܵܐ ܕܲܟ̣ܒ̣ܝܼܫܝܼܢ ܠܵܗ̇ ܟܠ ܐܘܼܚ̈ܕܵܢܝܼܢ: </l>
                <l>ܒܗܵܠܹܝܢ ܕܲܫ̈ܢܹܐ ܡܦܝܼܣܵܐ ܕܬܸܡܢܹܝܗ̇ ܡ̣ܢ ܐܘܼܚܕܵܢܵܟ̣܀ </l>
                <l>ܐܲܪܥܵܐ ܕܡܲܠܟܹ̈ܐ ܕܡܸܢܵܗ̇ ܢܵܦ̇ܩܵܐ ܪܹܫܵܢܘܼܬܼܵܐ: </l>
                <l>ܗܵܐ ܐܲܟ̣ܬܸܒ̣ܬܼܵܟ̣ ܕܐܲܢ̄ܬ݁ ܗ̄ܘ̣ ܡܲܠܟܵܗ̇ ܡܸܟܵܐ ܘܲܠܗܲܠ܀ </l>
                <l>ܣ̣ܓܸܕܼܘ ܠܹܗ ܡܓ̣ܘܼ̈ܫܹܐ ܠܲܒ̣ܪܵܐ ܘܩܲܪܸܒ̣ܘ ܩܘܼܪ̈ܒܵܢܲܝܗܘܿܢ: </l>
                <l>ܟܲܕܼ ܡܸܣܬܲܪܕܼܝܼܢ ܡ̣ܢ ܡܲܠܟ݁ܘܼܬܹܗ ܕܠܵܐ ܦܘܼܠܵܓ̣ܵܐ܀ </l>
                <l/>
                <pb ed="http://syriaca.org/bibl/1732" n="121"/>
                <l>ܟܦܹܝܢ ܥܲܙܝܼܙܹ̈ܐ ܥܲܠ ܐܲܦܲܝ̈ܗܘܿܢ ܘܲܡܦܝܼܣܝܼܢ ܠܹܗ: </l>
                <l>ܘܐܸܡܵܐ ܒܬܼܘܼܠܬܵܐ ܡܦܲܚܡܵܐ ܒܠܸܒܵܗ̇ ܚܲܟ݁ܝܼܡܵܐܝܼܬܼ܀ </l>
                <l>ܘܐܲܝܟ̣ ܡܵܐ ܕܗܵܠܹܝܢ ܡܸ̈ܠܹܐ ܐܸܡܪܲܬ݀ ܛܘܼܒ̣ܵܢܝܼܬܼܵܐ: </l>
                <l>ܠܗܘܿܢ ܠܲܡܓ̣ܘܼ̈ܫܹܐ ܕܲܣ̣ܓܸܕܼܘ ܠܲܒ̣ܪܵܗ̇ ܒܐܝܼܩܵܪ̈ܲܝܗܘܿܢ܀ </l>
                <l>ܐܲܝܟܵܐ ܐ̄ܢܵܫܵܐ ܚܙܸܐ ܠܟ̣ܘܿܢ ܡܲܠܟܵܐ ܘܡܲܢ ܫܲܕܲܪܟ̣ܘܿܢ: </l>
                <l>ܓܠܵܘ ܠܝܼ ܐ̄ܪܵܙܵܐ ܡܲܢ ܐܲܩܝܼܡܟ̣ܘܿܢ ܥܲܠ ܡܲܠܟ݁ܘܼܬܹܗ܀ </l>
                <l>ܐܲܝܢܵܐ ܛܲܟ̣ܣܵܐ ܚܙܲܝܬ݁ܘܿܢ ܗܵܪܟܵܐ ܕܲܡܫܲܥܒܲܕܼ ܠܹܗ: </l>
                <l>ܐܲܝܟܵܘ ܬܵܓܹܗ ܐܸܢܗܘ݀ ܕܡܲܠܟܵܐ ܗ̄ܘ̣ ܐܲܝܟ̣ ܕܐܸܡܲܪܬ݁ܘܿܢ܀ </l>
                <l>ܗܵܐ ܚܵܙܹ̇ܝܢ ܐܢ̄ܬ݁ܘܿܢ ܡܸܣܟܹܢܘܼܬܼܵܐ ܕܢܲܩܝܼܦܵܐ ܠܹܗ: </l>
                <l>ܘܐܸܢܵܐ ܣܢܝܼܩܵܐ ܘܲܡܓܲܙܲܝܬܵܐ ܕܐܝܼܬܲܝ ܐܸܡܹܗ܀ </l>
                <l>ܐܲܝܠܹܝܢ ܣܸܕܼܪܹ̈ܐ ܕܥܲܡܵܐ ܚܙܲܝܬ݁ܘܿܢ ܕܲܟ̣ܪܝܼܟ̣ܝܼܢ ܠܹܗ: </l>
                <l>ܘܲܟ̣ܡܵܐ ܦܵܠܚܹ̈ܐ ܐܝܼܬܼ ܥܲܠ ܬܲܪ̈ܥܵܘܗܝ ܕܲܡܝܲܩܪܝܼܢ ܠܹܗ܀ </l>
                <l>ܟܡܵܐ ܐܝܼܬܼ ܥܲܡܹܗ ܛܥܝܼ̈ܢܲܝ ܙܲܝܢܵܐ ܐܲܝܟ̣ ܡܸܠܲܬܼܟ̣ܘܿܢ: </l>
                <l>ܘܲܟ̣ܡܵܐ ܪܟ̣ܝܼܒ̣ܝܼܢ ܗܵܫܵܐ ܥܲܡܹܗ ܐܲܝܟ̣ ܕܐܸܡܲܪܬܘܿܢ܀ </l>
                <l>ܟܡܵܐ ܠܸܓ̣ܝܘܿܢܹ̈ܐ ܫܲܕܲܪ ܩܘܼܕܼܡܵܘܗܝ ܠܐܲܬܼܪ̈ܵܘܵܬܼܵܐ: </l>
                <l>ܘܐܲܝܠܹܝܢ ܓܘܼ̈ܕܹܐ ܐܝܼܬܼ ܠܹܗ ܨܹܐܕܼܵܘܗܝ ܡ̣ܢ ܦܲܠܵܚܵܘ̈ܗܝ܀ </l>
                <l>ܕܲܗܒ̣ܵܐ ܚܙܲܝܬ݁ܘܿܢ ܐܵܘ ܣܝܼ̈ܡܵܬܼܵܐ ܐܲܝܟ̣ ܒܹܝܬܼ ܡܲܠܟܹ̈ܐ: </l>
                <l>ܥܘܼܬܼܪܵܐ ܐܝܼܬܼ ܠܹܗ ܐܵܘ ܫܘܼܠܛܵܢܵܐ ܕܡܸܬܼܝܲܩܲܪ ܒܹܗ܀ </l>
                <l>ܥܲܒ̣̈ܕܹܐ ܩܵܝ̇ܡܝܼܢ ܐܵܘ ܫܲܡܵܫܹ̈ܐ ܡܸܫܬܲܡܥܝܼܢ ܠܹܗ: </l>
                <l>ܣܸܕܼܪܹ̈ܐ ܡܬܼܝܼܚܝܼܢ ܐܵܘ ܡܲܪܝܼܬܼܵܐ ܢܲܩܝܼܦܵܐ ܠܹܗ܀ </l>
                <l>ܬܵܓܹܗ ܥܲܙܝܼܙ ܐܵܘ ܡܲܪܟܲܒ̣ܬܼܵܐ ܕܡܸܙܕܲܝܲܚ ܒܵܗ̇: </l>
                <l>ܠܒ̣ܘܼܫܹܗ ܡܲܒ̣ܪܸܩ ܐܵܘ ܒܲܟ̣ܠܝܼܠܹܗ ܛܲܒ̣̈ܥܹܐ ܣܕܼܝܼܪܝܼܢ܀ </l>
                <l/>
                <pb ed="http://syriaca.org/bibl/1732" n="122"/>
                <l>ܡܵܢܵܐ ܐܝܼܬܼ ܒܹܗ ܕܕܼܵܡܹ̇ܐ ܠܡܲܠܟܵܐ ܐܲܝܟ̣ ܕܐܸܡܲܪܬ݁ܘܿܢ: </l>
                <l>ܘܡܲܢ̣ܘܼ ܥ̣ܨܵܟ̣ܘܿܢ ܕܲܒ̣ܩܘܼܪ̈ܒܵܢܹܐ ܬܸܚܙܘܿܢ ܐܲܦܵܘ̈ܗܝ܀ </l>
                <l>ܒܲܣܢܝܼܩܘܼܬܼܵܐ ܐܲܩܒܸ݁ܠܬ݁ܘܿܢܵܝܗܝ ܡܸܣܟܹ݁ܢܵܐܝܼܬܼ: </l>
                <l>ܘܥܲܠ ܡܲܠܟ݁ܘܼܬܹܗ ܡܲܢ ܣܲܒܲܪܟ̣ܘܿܢ ܫܲܪܝܼܪܵܐܝܼܬܼ܀ </l>
                <l>ܐܵܡ̇ܪܝܼܢ ܗܵܠܹܝܢ ܐܸܡܹܗ ܕܡܲܠܟܵܐ ܒܪܹܟ̣ܝ ܥܲܙܝܼܙܵܐ ܗ̄ܘ̣: </l>
                <l>ܘܥܵܠܡܵܐ ܟ̱ܠܹܗ ܐܝܼܬܼ ܠܹܗ ܕܢܹܐܞܘܿܕܼ ܒܲܚܠܝܼܨܘܼܬܹܗ܀ </l>
                <l>ܠܵܐ ܗ̄ܘ̣ܵܐ ܡܸܛܠ ܕܲܒ̣ܗܝܼܠ ܐܲܬܼܪܵܐ ܘܠܵܐ ܝܲܕܲܥ̇ ܠܹܗ: </l>
                <l>ܘܲܫܠܸܐ ܥܲܡܵܐ ܡ̣ܢ ܣܸܓ̣̈ܕܵܬܼܵܐ ܘܠܵܐ ܡܩܲܪܸܒ̣ ܠܹܗ܀ </l>
                <l>ܫܡܲܝ̈ܵܐ ܣܵܗ̇ܕܝܼܢ ܥܲܡ ܢܲܗܝܼܪܹ̈ܐ ܥܲܠ ܡܵܘܠܵܕܹܗ: </l>
                <l>ܘܲܒ̣̈ܢܲܝ ܐܲܬܼܪܹܟ̣ܝ ܒܲܟ̣ܬܼܵܒܲܝ̈ܗܘܿܢ ܥܲܠ ܫܘܼܠܛܵܢܹܗ܀ </l>
                <l>ܚܲܝ̈ܠܵܘܵܬܼܵܐ ܕܐܝܼܬܼ ܒܲܪܩܝܼܥܵܐ ܒܲܕܸܩ̣ܘ ܬܵܓܹܗ: </l>
                <l>ܕܡܲܠܟܵܐ ܪܲܒܵܐ ܕܢܵܦ̇ܠܝܼܢ ܩܘܼܕܼܡܵܘܗܝ ܡܵܪ̈ܵܘܵܬܼܵܐ܀ </l>
                <l>ܣܸܕܼܪ̈ܲܝ ܪܵܘܡܵܐ ܡܲܠܟܵܐ ܟܲܬܼܒ݁ܘܼܗܝ ܕܐܝܼܬܼܵܘܗܝ ܝܲܠܕܹܟ̣ܝ: </l>
                <l>ܘܲܒ̣ܡܲܘܙܲܠܬܵܐ ܣܠܸܩ̣ ܠܹܗ ܨܲܠܡܵܐ ܕܓܲܢ̄ܒܵܪܘܼܬܼܵܐ܀ </l>
                <l>ܥܲܠ ܡܲܥܒܲܪܬܵܐ ܕܚܲܝ̈ܠܵܘܵܬܼܵܐ ܚ̣ܙܲܝܢܲܢ ܬܵܓܹܗ: </l>
                <l>ܘܡܸܢܹܗ ܩܲܡ̣ܢܲܢ ܥܲܠ ܫܘܼܠܛܵܢܹܗ ܕܥܲܙܝܼܙܘܼܬܹܗ܀ </l>
                <l>ܝܘܼܩܢܹܗ ܪܲܒܵܐ ܠܥܸܠ ܡ̣ܢ ܟܲܬܼܦܵܐ ܗܵܝ̇ ܕܲܪܩܝܼܥܵܐ: </l>
                <l>ܩܵܡ̣ ܚ̣ܵܘܝܼ ܠܲܢ ܤܹܫܵܢܘܼܬܹܗ ܕܢܹܐܬܹܐ ܨܹܐܕܼܵܘܗܝ܀ </l>
                <l>ܨܲܠܡܵܐ ܕܫܘܼܒ̣ܚܹܗ ܒܹܝܬܼ ܢܲܗܝܼܪܹ̈ܐ ܣܠܸܩ̣ ܘܲܚܙܲܝܢܵܝܗܝ: </l>
                <l>ܘܫܸܡܫܵܐ ܒܙܝܼܘܹܐ ܠܵܐ ܦܵܚܹ̇ܡ ܠܵܗ̇ ܠܥܲܙܝܼܙܘܼܬܹܗ܀ </l>
                <l>ܗܵܐ ܫܘܼܠܛܵܢܹܗ ܛܥܝܼܢܝܼܢ ܪ̈ܵܘܡܹܐ ܥܲܠ ܪܹ̈ܫܲܝܗܘܿܢ: </l>
                <l>ܘܢܵܨܲܚ̇ ܬܵܓܹܗ ܥܲܠ ܢܲܗܝܼܪܹ̈ܐ ܒܲܫܒ̣ܝܼܠܲܝ̈ܗܘܿܢ܀ </l>
                <l/>
                <pb ed="http://syriaca.org/bibl/1732" n="123"/>
                <l>ܠܓܲܢ̄ܒܵܪܘܼܬܹܗ ܪܩܝܼܥܵܐ ܣܵܗܹ̇ܕܼ ܥܲܡ ܢܲܗܝܼܪ̈ܵܘܗܝ: </l>
                <l>ܕܲܒ̣ܬܸܕܼܡܘܼܪܬܵܐ ܗܘ݀ ܒܲܕܸܩ̣ ܠܲܢ ܥܲܠ ܡܲܠܟ݁ܘܼܬܹܗ܀ </l>
                <l>ܒܲܝܢܵܬܼ ܣܵܕܼܪܹ̈ܐ ܗܵܠܹܝܢ ܕܲܠܥܸܠ ܡܲܠܟܵܐ ܗ̄ܘ̣ ܪܲܒܵܐ: </l>
                <l>ܘܲܫܡܵܐ ܕܢܲܨܝܼܚ ܐܝܼܬܼ ܠܹܗ ܬܲܡܵܢ ܥܲܠ ܕܘܼܒܵܪܹ̈ܐ܀ </l>
                <l>ܐܵܡ̇ܪܵܐ ܛܠܝܼܬܼܵܐ ܕܫܲܪܝܼܪ ܫܲܪܒܵܐ ܕܓܸܠܝܵܢܲܝ̈ܟ݁ܘܿܢ: </l>
                <l>ܘܐܸܢܵܐ ܛܠܝܼܡܬܵܐ ܡܦܵܣܵܐ ܐ̄ܢܵܐ ܗ̄ܘ̣ ܒܹܗ ܗܵܐ ܡ̣ܢ ܢܘܼܓ̣ܪܵܐ܀ </l>
                <l>ܐܹܝܢ ܒܲܫܪܵܪܵܐ ܕܲܠܥܸܠܵܝܹ̈ܐ ܐܝܼܬܼܵܘܗܝ ܡܲܠܟܵܐ: </l>
                <l>ܬܲܚ̈ܬܵܝܹܐ ܕܹܝܢ ܠܵܐ ܪܓ̣ܝܼܫܝܼܢ ܒܹܗ ܕܲܣܥܲܪ ܐܸܢܘܿܢ܀ </l>
                <l>ܐܵܦ ܠܝܼ ܫܠܝܼܚܵܐ ܡ̣ܢ ܥܸܠܵܝܵܐ ܐܸܫܬܲܕܲܪ ܠܝܼ: </l>
                <l>ܘܗܘ݀ ܒܲܕܸܩ̣ ܠܝܼ ܥܲܠ ܡܵܘܠܵܕܹܗ ܕܒܲܪ ܐܵܠܵܗܵܐ ܗ̄ܘ̣܀ </l>
                <l>ܡ̣ܢ ܒܹܝܬܼ ܣܸܕܼܪܹ̈ܐ ܕܚܲܝ̈ܠܵܘܵܬܼܵܐ ܢܚܸܬܼ ܐܝܼܙܓܲܕܵܐ: </l>
                <l>ܘܲܒ̣ܬܸܕܼܡܘܼܪܬܵܐ ܓܠ̣ܵܐ ܠܝܼ ܫܲܪܒܹܗ ܢܲܗܝܼܪܵܐܝܼܬܼ܀ </l>
                <l>ܢܘܼܗܪܵܐ ܩܲܒ݁ܠܹ̇ܬܼ ܡ̣ܢ ܥܵܠܵܝܵܐ ܒܫܸܡܥܵܐ ܒܲܠܚܘܿܕܼ: </l>
                <l>ܙܘܼܘܵܓ̣ܵܐ ܕܹܝܢ ܠܵܐ ܡܦܵܣܵܐ ܐ̄ܢܵܐ ܠܡܵܢܵܐ ܕܵܡܹ̇ܐ܀ </l>
                <l>ܒܬܲܗܪܵܐ ܒܛܸܢ̇ܬܹܗ ܕܠܵܐ ܚܘܼܫܵܒ̣ܵܐ ܕܫܵܘܬܵܦܘܼܬܼܵܐ: </l>
                <l>ܣܒܲܪܬܹܗ ܩܲܒ݁ܠܹ̇ܬܼ ܡ̣ܢ ܥܸܠܵܝܵܐ ܘܕܼܵܠ̣ ܒܝܼ ܥܘܸܠܵܐ܀ </l>
                <l>ܠܵܐ ܐܸܙ̇ܕܵܘܓܹܬܼ ܘܲܗܘܹ̇ܝܼܬܼ ܐܸܡܵܐ ܐܲܝܟ̣ ܕܲܚܙܲܝܬ݁ܘܿܢ: </l>
                <l>ܢܛܝܼܪܵܐ ܗ̄ܝܼ ܒܬܼܘܼܠܘܼܬܼܝ ܘܐܝܼܬܼ ܠܝܼ ܛܲܠܝܵܐ ܘܗܵܐ ܚܵܙܹ̇ܝܢ ܐܢ̄ܬ݁ܘܿܢ܀ </l>
                <l>ܠܵܐ ܝܵܕܼܥܵܐ ܐ̄ܢܵܐ ܠܡܵܢܵܐ ܕܵܡ̇ܝܵܐ ܫܵܘܬܵܦܘܼܬܼܵܐ: </l>
                <l>ܘܗܵܐ ܥܒ̣ܝܼܕܼܵܐ ܐ̄ܢܵܐ ܐܸܡܵܐ ܒܛܲܟ̣ܣܵܐ ܕܲܒ̣ܥܝܼ̈ܠܵܬܼܵܐ܀ </l>
                <l>ܠܵܐ ܡܦܵܣܵܐ ܐ̄ܢܵܐ ܒܚܲܫܹ̈ܐ ܕܢܸܫܹ̈ܐ ܠܡܵܢܵܐ ܕܵܡܹ̇ܝܢ: </l>
                <l>ܐܸܠܵܐ ܕܝܼܠ̇ܕܼܬܼ ܟܲܕܼ ܠܵܐ ܚܸܟ̣ܡܹ̇ܬܼ ܩܲܕܝܼܫܵܐܝܼܬܼ܀ </l>
                <l/>
                <pb ed="http://syriaca.org/bibl/1732" n="124"/>
                <l>ܠܵܐ ܚܙܹ̇ܝܬܼ ܓܲܒ̣ܪܵܐ ܘܩܲܒ݁ܠܹ̇ܬܼ ܒܲܛܢܵܐ ܕܠܵܐ ܒܲܥܝܵܕܼܵܐ: </l>
                <l>ܒܥܝܼܠܬܵܐ ܠܲܝܬܲܝ ܘܐܝܼܬܲܝ ܐܸܡܵܐ ܕܠܵܐ ܙܘܼܘܵܓ̣ܵܐ܀ </l>
                <l>ܚܲܕܼ ܪܘܼܚܵܢܵܐ ܙܪܲܥ̣ ܒܝܼ ܣܒܲܪܬܼܵܐ ܕܡܲܠܝܵܐ ܬܲܗܪܵܐ: </l>
                <l>ܘܲܕܼܠܵܐ ܙܵܘ̈ܥܹܐ ܕܓܲܒ̣ܪܵܐ ܒܸܛ̇ܢܹܝܬܼ ܟܲܕܼ ܕܲܟ̣ܝܵܐ ܐ̄ܢܵܐ܀ </l>
                <l>ܫܲܐܠܬܹܗ ܗ̄ܘܹ̇ܝܬܼ ܕܐܲܝܟܲܢ ܬܸܗܘܸܐ ܡܘܿܢ ܕܐܵܡܲܪ ܐܲܢ̄ܬ݁: </l>
                <l>ܘܦܲܫܸܩ̣ ܠܝܼ ܗܘ݀ ܕܪܘܼܚܵܐ ܕܩܘܼܕܼܫܵܐ ܬܹܐܬܸܐ ܠܘܵܬܹܟ̣ܝ܀ </l>
                <l>ܘܚܹܝܠ ܥܸܠܵܝܵܐ ܢܲܓܸܢ ܥܠܲܝܟ݁ܝܼ ܩܲܕܝܼܫܵܐܝܼܬܼ: </l>
                <l>ܘܬܹܐܠܕܝܼܢ ܝܲܠܕܵܐ ܕܲܠܡܲܠܟ݁ܘܼܬܹܗ ܣܘܿܦ ܠܵܐ ܢܵܗܘܸܐ܀ </l>
                <l>ܥܲܡ ܗܵܘ̇ ܩܵܠܵܐ ܩܲܒ݁ܠܹ̇ܬܼ ܒܲܛܢܵܐ ܡܠܸܐ ܕܘܼܡܵܪܵܐ: </l>
                <l>ܘܝܵܠ̇ܕܹܬܼ ܡܲܠܟܵܐ ܘܠܵܐ ܐ̄ܢܵܫ ܐܲܪܓܸܫ̣ ܐܸܠܵܐ ܐܲܢ̄ܬ݁ܘܿܢ܀ </l>
                <l>ܛܠܝܼܡܵܐ ܐ̄ܢܵܐ ܒܹܗ ܗܘ݀ܵܘ ܠܝܼ ܣܵܗ̈ܕܹܐ ܒܹܝܬܼ ܛܵܠܘܿܡܲܝ̈: </l>
                <l>ܐܸܓ̣ܠܹܐ ܐܲܦܲܝ̈ ܘܐܸܒ̣ܣܘܿܪ ܐܸܢܘܿܢ ܕܲܟ̣ܡܵܐ ܥܲܫܩ̣ܘܼܢܝ܀ </l>
                <l>ܬܵܘ ܪ̈ܲܚܝܼܦܹܐ ܡܲܠܸܠܘ ܫܲܪܒܹ݁ܗ ܨܹܝܕܼ ܩܲܪ̈ܝܼܒܹܐ: </l>
                <l>ܘܐܲܟܸ݁ܣܘ ܐܸܢܘܿܢ ܕܲܡ ܝܵܕܼܥ̇ܝܼܢ ܠܹܗ ܕܒܲܪ ܐܲܠܵܗܵܐ ܗ̄ܘ̣܀ </l>
                <l>ܩܪܵܘ ܠܹܗ ܒܐܸܕܼܢܹܗ ܠܥܲܡܵܐ ܕܘܸܓܵܐ ܕܲܠܡܵܐ ܫܵܡܲܥ̇: </l>
                <l>ܘܡܲܪܓܸܫ ܩܲܠܝܼܠ ܒܲܫܡܘܼ̈ܥܵܬܼܟ̣ܘܿܢ ܫܲܦܝܼܪ̈ܵܬܼܵܐ܀ </l>
                <l>ܐܵܡ̇ܪܝܼܢ ܗܵܠܹܝܢ ܐܸܡܹܗ ܕܡܲܠܟܵܐ ܠܵܐ ܬܸܬܼܪܲܗܒܝܼܢ: </l>
                <l>ܕܐܝܼܬܼ ܗ̄ܘ̣ ܙܲܒ̣ܢܵܐ ܕܥܵܠܡܵܐ ܟ̱ܠܹܗ ܢܪܘܿܒ̣ ܥܲܠ ܝܲܠܕܹܟ̣ܝ܀ </l>
                <l>ܐܲܓܲܪܝ ܪܘܼܚܹܟ̣ܝ ܥܲܕܼ ܡܸܬܼܥܲܠܲܡ ܥܲܠ ܡܲܠܟ݁ܘܼܬܹܗ: </l>
                <l>ܘܟ̣ܠܗܘܿܢ ܣܵܘ̈ܦܹܐ ܛܵܥ̇ܢܝܼܢ ܫܲܪ̈ܒܵܘܗܝ ܠܲܡܡܲܠܵܠܘܼ܀ </l>
                <l>ܗܵܘܹ̇ܐ ܗ̄ܘ̣ ܝܵܘܡܵܐ ܘܕܼܵܢܲܚ̇ ܬܵܓܹܗ ܒܐܲܬܼܪ̈ܵܘܵܬܼܵܐ: </l>
                <l>ܘܢܵܦ̇ܠܝܼܢ ܩܘܼܕܼܡܵܘܗܝ ܥܲܡ̈ܡܹܐ ܕܐܲܪܥܵܐ ܘܕܲܝܵܢܲܝ̈ܗܘܿܢ܀ </l>
                <l/>
                <pb ed="http://syriaca.org/bibl/1732" n="125"/>
                <l>ܐܝܼܬܼ ܠܹܟ̣ܝ ܙܲܒ̣ܢܵܐ ܕܬܸܚܙܹܝܢ ܟܸܢ̈ܫܹܐ ܕܲܟ̣ܪܝܼܟ̣ܝܼܢ ܠܹܗ: </l>
                <l>ܘܬܸܛܥܹܝܢ ܨܸܕܼܝܼܵܐ ܕܒܲܝܬܵܐ ܙܥܘܿܪܵܐ ܕܡܸܬܼܪܲܒܸ݁ܐ ܒܹܗ܀ </l>
                <l>ܐܝܼܬܼ ܠܹܟ̣ܝ ܕܬܸܚܙܹܝܢ ܣܕܼܪܹ̈ܐ ܕܥܲܡ̈ܡܹܐ ܕܢܵܦܠܝܼܢ ܩܘܼܕܼܡܵܘܗܝ: </l>
                <l>ܘܲܡܝܲܩܪܝܼܢ ܠܹܗ ܒܩܘܼܪ̈ܒܵܢܲܝܗܘܿܢ ܘܲܒ̣ܢܸܕܼܪ̈ܲܝܗܘܿܢ܀ </l>
                <l>ܒܵܬܲܪ ܩܲܠܝܼܠ ܪܵܝܒܵܐ ܐܲܪܥܵܐ ܒܲܫܡܘܼ̈ܥܵܬܹܗ: </l>
                <l>ܘܦܵܪܚܝܼܢ ܛܸܒܵܘ̈ܗܝ ܥܲܠ ܦܸܢ̈ܝܵܬܼܵܐ ܘܥܵܡܘܿܪ̈ܲܝܗܹܝܢ܀ </l>
                <l>ܥܵܒܲܪ ܙܲܒ̣ܢܵܐ ܘܡܸܬ݁ܬ݁ܥܝܼܪ ܥܵܠܡܵܐ ܕܲܢܡܲܠܸܠ ܒܹܗ: </l>
                <l>ܘܪܵܗ̇ܛܵܐ ܣܒܲܪܬܹܗ ܒܟ̣ܠܗܘܿܢ ܣܵܘ̈ܦܹܐ ܕܬܹܐܚܘܿܕܼ ܐܸܢܘܿܢ܀ </l>
                <l>ܐܵܚܹ̇ܕܼ ܕܘܼܟ݁ܬܼܵܐ ܕܐ̄ܢܵܫ ܡ̣ܢ ܡܲܠܟܹ̈ܐ ܠܵܐ ܐܲܪܓܸܫ ܒܵܗ̇: </l>
                <l>ܘܟ̣ܠܗܘܿܢ ܬܵܓܹ̈ܐ ܡܢܝܼܕܼ ܘܲܡܟܲܦܸܐ ܩܕܼܵܡ ܐܝܼܩܵܪܹܗ܀ </l>
                <l>ܠܵܒܹ̇ܟ̣ ܕܲܪܓ̣ܵܐ ܕܠܵܐ ܩ̣ܵܡ ܒܹܗ ܐ̄ܢܵܫ ܡ̣ܢ ܢܲܨܝܼ̈ܚܹܐ: </l>
                <l>ܘܲܡܕܲܝܸܫ ܒܹܗ ܟܠܝܼ̈ܠܹܐ ܘܟܲܠܘܹ̈ܐ ܕܡܵܪ̈ܵܘܵܬܼܵܐ܀ </l>
                <l>ܝܵܪܹܬܼ ܟܘܼܪܣܝܵܐ ܕܪܵܘܡܹܗ ܕܐܵܐܲܪ ܠܵܐ ܡܵܛܹ̇ܐ ܠܹܗ: </l>
                <l>ܘܪܵܥ̇ܠܝܼܢ ܡܸܢܹܗ ܡܵܘ̈ܬ݁ܒܹܐ ܪ̈ܵܡܹܐ ܕܫܲܠܝܼܛܵܢܹ̈ܐ܀ </l>
                <l>ܒܵܬܲܪ ܙܲܒ̣ܢܵܐ ܕܵܢܚ̇ܝܼܢ ܫܲܪ̈ܒܵܘܗܝ ܒܲܝܢܵܬܼ ܥܲܡ̈ܡܹܐ: </l>
                <l>ܘܪܵܝܒܵܐ ܒܪܝܼܬܼܵܐ ܡ̣ܢ ܫܘܼܠܛܵܢܹܗ ܕܡܲܠܟܵܐ ܗ̄ܘ̣ ܪܲܒܵܐ܀ </l>
                <l>ܢܵܦ̇ܠܵܐ ܪܗܵܒ̣ܬܵܐ ܥܲܠ ܕܲܝܵܢܹ̈ܐ ܡ̣ܢ ܫܘܼܠܛܵܢܹܗ: </l>
                <l>ܘܲܠܥܲܙܝܼ̈ܙܹܐ ܡܲܒ̣ܪܸܟ̣ ܩܘܼܕܼܡܵܘܗܝ ܒܐܝܼܩܵܪ̈ܲܝܗܘܿܢ܀ </l>
                <l>ܠܥܸܠ ܡ̣ܢ ܬܵܓܹ̈ܐ ܡܸܬ݁ܬ݁ܣܝܼܡ ܢܝܼܫܵܐ ܕܓܲܢ̄ܒܵܪܘܼܬܹܗ: </l>
                <l>ܘܟ̣ܘܼܒ̣ܫܵܐ ܠܪܸ̈ܓ̣ܠܵܘܗܝ ܗܵܘܹ̇ܝܢ ܡܲܠܟܹ̈ܐ ܒܐܘܼܚܕܵܢܲܝ̈ܗܘܿܢ܀ </l>
                <l>ܡܙܝܼܥ ܫܘܼܠܛܵܢܹ̈ܐ ܕܡܵܪ̈ܵܘܵܬܼܵܐ ܒܐܲܬܼܪ̈ܵܘܵܬܼܵܐ: </l>
                <l>ܘܢܵܝ̇ܕܝܼܢ ܡܸܢܹܗ ܟܘܼܪ̈ܣܵܘܵܬܼܵܐ ܘܝܲܬܵܒܲܝ̈ܗܘܿܢ܀ </l>
                <l/>
                <pb ed="http://syriaca.org/bibl/1732" n="126"/>
                <l>ܕܵܢܲܚ̇ ܒܐܲܪܥܵܐ ܛܵܒ̣ ܡ̣ܢ ܫܸܡܫܵܐ ܒܥܲܙܝܼܙܘܼܬܹܗ: </l>
                <l>ܘܐܵܚܹ̇ܪ ܣܵܘ̈ܦܹܐ ܘܠܵܐ ܐ̄ܢܵܫ ܢܲܡܸܕܼ ܡ̣ܢ ܫܘܼܠܛܵܢܹܗ܀ </l>
                <l>ܐܵܡ̇ܪܵܐ ܡܲܪܝܲܡ ܫܲܪܝܼܪ ܗ̄ܘ̣ ܠܝܼ ܟܠ ܕܐܸܡܪܬ݁ܘܿܢ: </l>
                <l>ܘܲܕܼܐܸܦܲܠܲܓ̣ ܥܲܠ ܡܸܠܲܝ̈ܟ݁ܘܿܢ ܦܘܼܪܣܵܐ ܠܵܐ ܐܝܼܬܼ܀ </l>
                <l>ܝܵܕܼܥܵܐ ܐ̄ܢܵܐ ܗ̄ܘ̣ ܠܹܗ ܕܡܲܢ̣ܘܼ ܘܒܲܪ ܡܲܢ ܫܲܪܝܼܪܵܐܝܼܬܼ: </l>
                <l>ܟܠܗܹܝܢ ܝܸܠܦܹܬܼ ܡ̣ܢ ܡܲܠܲܐܟ̣ܵܐ ܟܲܕܼ ܐܲܩ̇ܒܸ݁ܠܬܹܗ܀ </l>
                <l>ܐ̄ܒ̣ܘܼܗܝ ܠܵܐ ܚܙܸܐ ܠܝܼ ܘܲܡܦܵܣܵܐ ܐ̄ܢܵܐ ܕܡܵܪܹܐ ܡܲܠܟܹ̈ܐ ܗ̄ܘ̣: </l>
                <l>ܟܣܸܐ ܗ̄ܘ̣ ܝܵܠܘܿܕܹܗ ܘܲܒ̣ܫܘܼܠܛܵܢܹܗ ܥܵܠܡܵܐ ܩܵܐܹ̇ܡ܀ </l>
                <l>ܒܪܸܡܙܹܗ ܬܲܠ̈ܝܵܢ ܟܠ ܒܸܪ̈ܝܵܬܼܵܐ ܘܥܵܡܘܿܪ̈ܲܝܗܹܝܢ: </l>
                <l>ܘܒܹܗ ܗ̄ܘ̣ ܩܵܝ̇ܡܝܼܢ ܣܵܘ̈ܦܹܝܗ̇ ܕܐܲܪܥܵܐ ܘܝܲܬܵܒܲܝ̈ܗܘܿܢ܀ </l>
                <l>ܢܒ̣ܝܹ̈ܐ ܣܵܗ̇ܕܝܼܢ ܥܲܠ ܡܵܘܠܵܕܹܗ ܕܒܲܪ ܐܲܠܵܗܵܐ ܗ̄ܘ̣: </l>
                <l>ܘܐܸܢܵܐ ܒܬܼܘܼܠܬܵܐ ܕܩܲܒ݁ܠܹ̇ܬܼ ܒܲܛܢܵܐ ܕܠܵܐ ܙܘܼܘܵܓ̣ܵܐ܀ </l>
                <l>ܒܲܢܒ̣ܝܼܘܼܬܼܵܐ ܙܡܝܼܪ ܗ̄ܘ̣ܵܐ ܫܲܪܒܹܗ ܓܸܠܝܵܢܵܐܝܼܬܼ: </l>
                <l>ܘܐܲܢ̄ܬ݁ܘܿܢ ܗܵܫܵܐ ܗܵܐ ܒܲܕܸܩܬ݁ܘܿܢ ܥܲܠ ܡܲܠܟ݁ܘܼܬܹܗ܀ </l>
                <l>ܫܲܦܝܼܪܵܐ ܠܟ̣ܘܿܢ ܟܵܪܘܿܙܘܼܬܼܵܐ ܕܲܬܼܫܲܪܘܿܢ ܒܵܗ̇: </l>
                <l>ܡܸܛܠ ܥܲܡܵܐ ܕܐܸܚܲܕܼ ܥܲܝܢܵܘ̈ܗܝ ܡ̣ܢ ܣܘܼܟܵܠܵܐ܀ </l>
                <l>ܠܟ̣ܘܿܢ ܗ̄ܘ̣ ܝܵܐܹ̇ܐ ܬܡܲܠܠܘܼܢ ܥܲܠ ܒܹܪܝ ܘܥܲܠ ܡܲܠܟ݁ܘܼܬܹܗ: </l>
                <l>ܕܲܡܢܲܟ̣ܪܹܝܢ ܐܢ̄ܬ݁ܘܿܢ ܡ̣ܢ ܚܸܪ̈ܝܵܢܹܐ ܕܣܵܒܲܝ̈ ܥܲܡܵܐ܀ </l>
                <l>ܚܵܣ̇ܡܝܼܢ ܘܠܵܐ ܡܩܲܒ݁ܠܝܼܢ ܠܝܼ ܕܡܲܠܟܵܐ ܝܸܠ̇ܕܹܬܼ: </l>
                <l>ܪܘܹܝܢ ܒܲܛܢܵܢܵܐ ܘܠܵܐ ܡܸܣܲܟ݁ܠܝܼܢ ܒܲܥܬܼܝܼ̈ܕܼܵܬܼܵܐ܀ </l>
                <l>ܐܸܬܼܥܲܒ݁ܝܼ ܠܹܗ ܠܸܒܹ݁ܗ ܕܥܲܡܵܐ ܐܲܝܟ̣ ܡܵܐ ܕܲܟ̣ܬܼܝܼܒ̣: </l>
                <l>ܥܲܡܸܨ̣ ܥܵܝܢܵܘ̈ܗܝ ܘܐܵܘܩܲܪ ܐܸܕܼܢܵܘ̈ܗܝ ܡ̣ܢ ܣܘܼܟܵܠܵܐ܀ </l>
                <l/>
                <pb ed="http://syriaca.org/bibl/1732" n="127"/>
                <l> ܡܲܠܸܠܘ ܐܲܢ̄ܬ݁ܘܿܢ ܕܲܠܟ̣ܘܿܢ ܝܵܐܹ̇ܐ ܠܡܸܣܬܲܟܠܘܼ: </l>
                <l>ܕܲܒ̣̈ܢܲܝ ܐ̄ܪܵܙܹܗ ܥܒܲܕܼܟ̣ܘܿܢ<note place="foot" xml:id="ftn18" n="18"><p
                            rend="footnote text"> ܥܒ̣ܕܬܟܘܢ. Sic</p></note>: ܡܲܠܟܵܐ ܚܲܒ݁ܝܼܒ̣ܵܐܝܼܬܼ܀ </l>
                <l>ܬܸܡܠܸܐ ܐܲܪܥܵܐ ܡ̣ܢ ܣܲܒ̣ܪ̈ܵܬܼܟ̣ܘܿܢ ܫܲܦܝܼܪ̈ܵܬܼܵܐ: </l>
                <l>ܘܢܸܬ݁ܬ݁ܥܝܼܪ ܥܵܠܡܵܐ ܒܩܵܠܹ̈ܐ ܚܠܲܝ̈ܵܐ ܕܝܘܼܒܵܒܲܝ̈ܟ݁ܘܿܢ܀ </l>
                <l>ܢܸܦܘܿܩ ܛܸܒܵܐ ܕܩܘܼܪ̈ܒܵܢܲܝܟ݁ܘܿܢ ܒܲܝܢܵܬܼ ܥܲܡܡܹ̈ܐ: </l>
                <l>ܘܬܸܡܠܸܐ ܒܪܝܼܬܼܵܐ ܣܒܲܪܬܼܵܐ ܚܕܲܬܵܐ ܕܢܸܨܚܵܢܲܝ̈ܟ݁ܘܿܢ܀ </l>
                <l>ܢܸܬܼܗܲܪ ܡܲܠܟܵܐ ܒܩܘܼܪ̈ܒܵܢܲܝ̈ܟ݁ܘܿܢ ܐܲܝܟ̣ ܕܲܪܚܸܡܬ݁ܘܿܢ: </l>
                <l>ܘܲܢܩܲܒܸ݁ܠܟ̣ܘܿܢ ܟܲܕܼ ܚܵܕܹܐ ܒܟ̣ܘܿܢ ܐܲܝܟ̣ ܕܲܨܒܲܝܬ݁ܘܿܢ܀ </l>
                <l>ܬܪܲܥܘܿܢ ܠܐܲܒ̣ܘܼܗܝ ܒܐܝܼܩܵܪ̈ܲܝܟ݁ܘܿܢ ܕܐܸܬܼܩܲܪ̈ܲܒ̣ܘ ܠܹܗ: </l>
                <l>ܘܲܠܨܸܒ̣ܝܵܢܹܗ ܢܸܗܘܘܿܢ ܕܲܫ̈ܢܹܐ ܕܐܲܝܬ݁ܝܼܬ݁ܘܿܢ ܠܹܗ܀ </l>
                <l>ܢܸܫܦܲܪ ܥܲܡܠܵܐ ܕܦܘܼܪ̈ܫܵܢܲܝܟ݁ܘܿܢ ܒܐܲܠܵܗܘܼܬܹܗ: </l>
                <l>ܘܢܸܚܕܸܐ ܒܫܘܼܦܪܵܐ ܕܩܘܼܪ̈ܒܵܢܲܝܟ݁ܘܿܢ ܕܐܸܬ݀ܵܘ ܨܹܐܕܼܵܘܗܝ܀ </l>
                <l>ܫܪܸܐ ܗ̄ܘ̣ܵܐ ܡܲܠܟܵܐ ܒܒܲܝܬܵܐ ܙܥܘܿܪܵܐ ܕܲܡܓܲܙܲܝܬܵܐ: </l>
                <l>ܘܲܟ̣ܫܹܝܢ ܩܘܼܕܼܡܵܘܗܝ ܓܲܙܹ̈ܐ ܕܡܲܠܟܹ̈ܐ ܘܩܘܼܪ̈ܒܵܢܲܝܗܘܿܢ܀ </l>
                <l>ܡܸܣܟܹܢܘܼܬܹܗ ܟܲܦܬܹܗ ܠܥܘܼܬܼܪܵܐ ܕܫܲܠܝܼܛܵܢܹ̈ܐ: </l>
                <l>ܕܲܢܚܵܘܸܐ ܗ̄ܘ̣ܵܐ ܕܡܲܠܟܵܐ ܗ̄ܘ̣ ܟܲܣܝܵܐ ܕܟ̣ܠ ܐܘܼܚ̈ܕܵܢܝܼܢ܀ </l>
                <l>ܒܲܙܥܘܿܪܘܼܬܼܵܐ ܘܲܒ̣ܪܲܒ݁ܘܼܬܼܵܐ ܡܸܬܼܝܲܬܲܪ ܗ̄ܘ̣ܵܐ: </l>
                <l>ܥܲܠ ܫܝܼܛܘܼܬܼܵܐ ܘܥܲܠ ܪܵܡܘܼܬܼܵܐ ܡܸܬܼܓܲܐܸܐ ܗ̄ܘ̣ܵܐ܀ </l>
                <l>ܒܲܣܢܝܼܩܘܼܬܼܵܐ ܘܥܲܙܝܼܙܘܼܬܼܵܐ ܡܸܬܼܗܲܦܲܟ̣ ܗ̄ܘ̣ܵܐ: </l>
                <l>ܥܲܠ ܡܵܟ݁ܘܼܬܼܵܐ ܘܥܲܠ ܡܲܠܟ݁ܘܼܬܼܵܐ ܡܸܬܼܝܲܒܲܠ ܗ̄ܘ̣ܵܐ܀ </l>
                <l>ܫܘܼܒ̣ܚܵܐ ܘܨܲܥܪܵܐ ܡܸܟܵܐ ܘܡܸܟܵܐ ܛܵܪܹܝܢ ܗ̄ܘ̣ܵܘ ܒܹܗ: </l>
                <l/>
                <pb ed="http://syriaca.org/bibl/1732" n="127"/>
                <l>ܒܲܪ ܐܲܠܵܗܵܐ ܘܲܒ̣ܪܵܗ̇ ܕܡܲܪܝܲܡ ܡܸܣܬܲܒܲܪ ܗ̄ܘ̣ܵܐ܀ </l>
                <l>ܒܒܲܝܬܵܐ ܣܢܝܼܩܵܐ ܕܒܲܪ̄ܬܼ ܡܸܣ̈ܟܹ݁ܢܹܐ ܡܸܬܼܪܲܒܸ݁ܐ ܗ̄ܘ̣ܵܐ: </l>
                <l>ܘܥܲܙܝܼܙܘܼܬܼܵܐ ܕܡܲܠܟܹ̈ܐ ܕܐܵܬܼܘܿܪ ܗܘ݀ ܡܲܪܟܸ݁ܢ ܗ̄ܘ̣ܵܐ܀ </l>
                <l>ܫܝܼܛ ܗ̄ܘ̣ܵܐ ܒܥܲܡܵܐ ܘܠܵܐ ܡܸܬܼܝܲܩܲܪ ܡ̣ܢ ܓܵܘܵܝܹ̈ܐ: </l>
                <l>ܘܒܲܪ̈ܵܝܹܐ ܕܹܝܢ ܩ̣ܪܵܐ ܘܲܥ̣ܢܵܐܘܼܗܝ ܒܐܝܼܩܵܪ̈ܲܝܗܘܿܢ܀ </l>
                <l>ܛܲܠܡ̣ܘܼܗܝ ܟܵܗ̈ܢܹܐ ܘܠܵܐ ܐܲܝܬ݁ܝܼܘ ܠܹܗ ܡܲܥܣܲܪ̈ܲܝܗܘܿܢ: </l>
                <l>ܣܓܸܕܼܘ ܠܹܗ ܡܓ̣ܘܼ̈ܫܹܐ ܘܐܲܥܸܠ̣ܘ ܩܘܼܕܼܡܵܘܗܝ ܩܘܼܪ̈ܒܵܢܲܝܗܘܿܢ܀ </l>
                <l>ܟܵܡܲܬ݀ ܨܸܗܝܘܿܢ ܥܲܠ ܬܸܫܒ݁ܘܿܚܬܵܐ ܕܡܸܬܼܒܲܥܝܵܐ ܗ̄ܘ̣ܵܬܼ: </l>
                <l>ܘܒܲܪ̄ܬܼ ܟܲܠܕܼܵܝܹ̈ܐ ܫܲܪܪܲܬ݀ ܣܸܓ̣ܕܬܼܵܐ ܕܡܸܬ݁ܬ݁ܚܝܼܒ̣ܵܐ ܗ̄ܘ̣ܵܬܼ܀ </l>
                <l>ܥܲܒ̣̈ܕܲܝ ܡܲܠܟܵܐ ܠܡܲܠܟܵܐ ܫܵܛ̣ܘܼܗܝ ܕܐܸܬ݀ܵܐ ܠܐܲܬܼܪܵܐ: </l>
                <l>ܘܡ̣ܢ ܪ̈ܲܚܝܼܩܹܐ ܒܕܲܫ̈ܢܹܐ ܦܪ̈ܝܼܫܹܐ ܡܸܬܼܝܲܩܲܪ ܗ̄ܘ̣ܵܐ܀ </l>
                <l>ܣܵܦ̇ܪܹ̈ܐ ܕܥܲܡܵܐ ܕܦܲܫܸܩ̣ܘ ܫܲܪܒܹ݁ܗ ܠܵܐ ܐܲܪܓܸܫ̣ܘ ܒܹܗ: </l>
                <l>ܘܲܒ̣ܢܲܗܝܼܪܹ̈ܐ ܣܒܲܪܬܹܗ ܚܕܲܬܵܐ ܡܸܬܼܟܲܪܙܵܐ ܗ̄ܘ̣ܵܬܼ܀ </l>
                <l>ܐ̄ܬܲܬ݀ ܟܹܐܢܘܼܬܼܵܐ ܘܠܵܐ ܫܸܒ̣ܩܲܬ݀ ܗ̄ܘ̣ܵܬܼ ܕܢܸܬ݁ܬ݁ܫܝܼܛ ܡܲܠܟܵܐ: </l>
                <l>ܘܡ̣ܢ ܒܹܝܬܼ ܣܸܕܼܪܹ̈ܐ ܩܪܵܬ݀ ܐܝܼܙܓܲܕܵܐ ܕܢܲܬܼܩܸܢ ܐܘܼܪܚܹܗ܀ </l>
                <l>ܐܲܝܬ݁ܝܼܘ ܡܓ̣ܘܼ̈ܫܹܐ ܘܩܲܪܸܒ̣ܘ ܗ̄ܘ̣ܵܘ ܠܹܗ ܩܘܼܪ̈ܒܵܢܲܝܗܘܿܢ: </l>
                <l>ܘܲܒ̣ܣܸܓ̣ܕܲܬܼܗܘܿܢ ܦܲܪܥ̣ܘܼܗܝ ܕܝܼܠܹܗ ܕܠܵܐ ܢܸܨܛܲܥܲܪ܀ </l>
                <l>ܟܵܘܟ݁ܒ̣ܵܐ ܒܕܸܢܚܹܗ ܡܲܠ̣ܝܼ ܠܥܲܡ̈ܡܹܐ ܟܵܪܘܿܙܘܼܬܼܵܐ: </l>
                <l>ܕܠܵܐ ܢܸܬܼܒܲܨܲܪ ܫܘܼܒ̣ܚܹܗ ܕܲܒ̣ܪܵܐ ܒܚܲܕܼ ܡ̣ܢ ܐܸܣܟܹ݁ܝܡ܀ </l>
                <l>ܥܕܲܡܵܐ ܠܐܲܝܟܵܐ ܕܐܝܼܬܼܵܘܗܝ ܛܲܠܝܵܐ ܟܬܼܝܼܒ̣ ܕܐܸܬ݀ܵܐ ܗ̄ܘ̣ܵܐ: </l>
                <l>ܕܵܡ̇ܝܵܐ ܕܬܲܡܵܢ ܩܵܡ̣ ܥܲܠ ܬܲܪܥܵܐ ܢܲܗܝܼܪܵܐܝܼܬܼ܀ </l>
                <l>ܠܪܵܘܡܵܐ ܫܲܒ̣ܩܹܗ ܘܲܒ̣ܓ̣ܵܘ ܥܘܼܡܩܵܐ ܣܕܲܪ ܢܲܗܝܼܪܹܗ: </l>
                <l/>
                <pb ed="http://syriaca.org/bibl/1732" n="129"/>
                <l>ܠܡܵܪܹܗ ܕܵܡܹ̇ܐ ܕܲܪܟܸܢ ܘܲܢܚܸܬܼ ܨܹܝܕܼ ܬܲܚ̈ܚܵܝܹܐ܀ </l>
                <l>ܒܵܬܲܪ ܡܵܪܵܐ ܪܗܸܟ̰ܘ ܗ̄ܘ̣ܵܘ ܥܲܒ̣̈ܕܹ݁ܐ ܕܢܸܫܬܲܡܥܘܼܢ ܠܹܗ: </l>
                <l>ܐܵܦ ܡܲܠܲܐܟܹ̈ܐ ܐܵܦ ܐܵܦ ܢܲܗܝܼܪܹ̈ܐ ܢܚܸܬܼܘ ܠܐܝܼܩܵܪܹܗ܀ </l>
                <l>ܒܵܬܲܪ ܡܲܠܟܵܐ ܪܵܕܹܝܢ ܟܠܗܘܿܢ ܚܲܝ̈ܠܵܘܵܬܼܵܐ: </l>
                <l>ܘܐܲܝܟܵܐ ܕܫܵܪܹܐ ܬܲܡܵܢ ܩܵܝ̈ܡܵܢ ܐܵܦ ܠܸܓ̣ܝܘܿܢܵܘ̈ܗܝ܀ </l>
                <l>ܡܵܪܹܐ ܪܵܘܡܹܐ ܠܥܘܼܡܩܵܐ ܢܚܸܬܼ ܗ̄ܘ̣ܵܐ ܡ̣ܢ ܨܹܝܕܼ ܐܲܒ̣ܘܼܗܝ: </l>
                <l>ܘܫܲܪܝܼܘ ܢܸܪܕܘܿܢ ܣܸܕܼܪ̈ܲܝ ܪܵܘܡܵܐ ܒܵܬܲܪ ܥܸܩܒܹܗ܀ </l>
                <l>ܢܚܸܬܼܘ ܡܲܠܲܐܟܹ̈ܐ ܘܫܲܪܝܼܘ ܢܸܚܬܼܘܼܢ ܐܵܦ ܢܲܗܝܼܪܹ̈ܐ: </l>
                <l>ܕܲܗܘ݀ܵܬܼ ܗ̄ܘ̣ܵܬܼ ܠܵܗ̇ ܐܲܪܥܵܐ ܫܡܲܝܵܐ ܡ̣ܢ ܡܵܘܠܹܕܹܗ܀ </l>
                <l>ܟܲܕܼ ܢܵܚ̇ܬܼ ܗ̄ܘ̣ܵܐ ܐܲܚܸܬܼ ܥܲܡܹܗ ܡ̣ܢ ܥܵܠܵܝܹ̈ܐ: </l>
                <l>ܘܟܲܕܼ ܣܵܠܹ̇ܩ ܗ̄ܘ̣ܵܐ ܐܲܣܸܩ̣ ܥܲܡܹܗ ܡ̣ܢ ܬܲܚ̈ܬܵܝܹܐ܀ </l>
                <l>ܐܲܚܸܬܼ ܪܘܼܚܵܐ ܘܐܲܣܸܩ̣ ܦܲܓ̣ܪܵܐ ܘܫܲܡ̣ܠܝܼ ܬܲܪܬܹܝܢ: </l>
                <l>ܗܘ݀ܵܐ ܒܲܪ ܐ̄ܢܵܫܵܐ ܘܲܠܣܲܓ݁ܝܼ̈ܐܹܐ ܥ̣ܒܲܕܼ ܐܲܠܵܗܵܐ܀ </l>
                <l>ܗܘ݀ܵܐ ܡ̣ܢ ܐܲܢ̄ܬ݁ܬܼܵܐ ܕܲܚܢܲܢ ܢܸܗܘܸܐ ܡ̣ܢ ܪܘܼܚ ܩܘܼܕܼܫܵܐ: </l>
                <l>ܬܪܹܝܢ ܡܵܘܠܵܕ̈ܝܼܢ ܐܝܼܬܼ ܠܹܗ ܠܲܒ̣ܪܵܐ ܘܲܬܼܪܹܝܢ ܐܵܦ ܠܲܢ܀ </l>
                <l>ܝ̄ܠܝܼܕܼ ܡ̣ܢ ܐܲܒ̣ܵܐ ܝܲܠܕܵܐ ܕܪܵܡ ܗ̄ܘ̣ ܡ̣ܢ ܦܘܼܫܵܩܵܐ: </l>
                <l>ܘܬܼܘܼܒ̣ ܡ̣ܢ ܡܲܪܝܲܡ ܝܲܠܕܵܐ ܚܲܕܼܬܼܵܐ ܡܠܸܐ ܕܘܼܡܵܪܵܐ܀ </l>
                <l>ܟܲܕܼ ܐܲܠܵܗܵܐ ܗ̄ܘ̣ ܝܑܼܠܕܬܹܗ ܗ̄ܘ̣ܵܬܼ ܦܲܓ̣ܪܵܢܵܐܝܼܬܼ: </l>
                <l>ܒܓ̣ܘܼܫܡܵܐ ܕܐ̄ܢܵܫܵܐ ܕܢܸܗܘܸܐ ܐ̄ܢܵܫܵܐ ܕܠܵܐ ܫܘܼܚܠܵܦܵܐ܀ </l>
                <l>ܒܦܲܓ̣ܪܵܐ ܕܲܟ̣ܝܵܐ ܘܢܲܦ̮ܫܵܐ ܡܠܝܼܠܬܵܐ<note place="foot" xml:id="ftn19" n="19"><p
                            rend="footnote text"> ܡܠܝܼܬܐ. Sic</p></note>: ܘܡܲܕ݁ܥܵܐ ܫܲܠܡܵܐ: </l>
                <l>ܢܦܲܩ̣ ܡ̣ܢ ܟܲܪܣܵܐ ܕܲܢܚܲܕܸܬܼ ܟܠ ܒܝܼܠܝܼܕܼܬܹܗ܀ </l>
                <l/>
                <pb ed="http://syriaca.org/bibl/1732" n="130"/>
                <l>ܠܒܸܫ̣ ܗܲܕܵܡܹ̈ܐ ܥܲܠ ܟܲܣܝܘܼܬܹܗ ܘܲܗܘ݀ܵܐ ܡܸܢܲܢ: </l>
                <l>ܕܢܲܠܒܸ݁ܫ ܐܵܦ ܠܲܢ ܪܘܼܚܵܐ ܘܚܲܝܠܵܐ ܘܢܸܗܘܸܐ ܡܸܢܹܗ܀ </l>
                <l>ܒܝܲܠܕܹܗ ܕܲܬܼܪܹܝܢ ܐܸܬܼܚܲܟ݁ܡܢܲܢ ܡܵܢܵܐ ܘܢܸܒܸ݁ܕܼ: </l>
                <l>ܕܝܲܠܕܵܐ ܐ̄ܚܪܹܢܵܐ ܚܵܫܲܚ ܐܵܦ ܠܲܢ ܢܸܬܼܚܲܕܲܬܼ ܒܹܗ܀ </l>
                <l>ܟܲܪܣܵܐ ܕܬܲܪܬܹܝܢ ܡܲܥܡܘܿܕܼܝܼܬܼܵܐ ܗܘ݀ܵܬܼ ܘܝܸܠܕܬܲܢ: </l>
                <l>ܘܗܵܢܵܐ ܝܲܠܕܵܐ ܫܲܪܝܼܪ ܡ̣ܢ ܗܵܘ̇ ܦܲܓ̣ܪܵܢܵܝܵܐ܀ </l>
                <l>ܠܡܲܪܒ݁ܥܵܐ ܕܡܲܝ̈ܵܐ ܥܵܐܹ̇ܠ ܣܵܒ̣ܵܐ ܥܲܬ݁ܝܼܩ ܝܵܘ̈ܡܹܐ: </l>
                <l>ܘܗܵܘܹ̇ܐ ܥܘܸܠܵܐ ܒܝܲܠܕܵܐ ܚܲܕܼܬܼܵܐ ܕܡܲܥܡܘܿܕܼܝܼܬܼܵܐ܀ </l>
                <l>ܟܲܕܼ ܫܲܪܝܼܪ ܗ̄ܘ̣ܵܐ ܝܲܠܕܵܐ ܕܐ̄ܢܵܫܵܐ ܡ̣ܢ ܨܹܝܕܼ ܐܵܕܼܵܡ: </l>
                <l>ܡ̣ܢ ܐܲܠܵܗܵܐ ܒܪܘܼܚܵܐ ܘܡܲܝ̈ܐ ܒܢܲܝ̈ܵܐ ܗ݀ܘܲܝܢܲܢ܀ </l>
                <l>ܚܵܘܵܐ ܕܝܸܠܕܲܬ݀ ܠܲܝܬܹܝܗ̇ ܐܸܡܲܢ ܗܵܐ ܡ̣ܢ ܡܵܪܲܢ: </l>
                <l>ܪܘܼܚܵܐ ܒܛܸܢܬܲܢ ܘܗܝ݀ ܝܑܼܠܕܬܲܢ ܢܸܗܘܸܐ ܝܲܠܕܹ̈ܝܗ̇܀ </l>
                <l>ܟܲܪܣܵܐ ܕܚܵܘܵܐ ܒܸܣܪܵܐ ܗ̄ܘ̣ ܝܸܠܕܲܬܼ ܡ̣ܢ ܙܘܼܘܵܓ̣ܵܐ: </l>
                <l>ܘܡܲܥܡܘܿܕܼܝܼܬܼܵܐ ܪܘܼܚܵܐ ܘܚܲܝܹ̈ܐ ܕܠܵܐ ܫܘܼܚܠܵܦܵܐ܀ </l>
                <l>ܒܢܲܦ̮ܫܹܗ ܚܵܘܝܼ ܕܡܘܼܬܼܵܐ ܡܵܪܲܢ ܕܲܢܚܲܟܸܡ ܠܲܢ: </l>
                <l>ܕܐܸܬ݀ܵܐ ܠܝܲܠܕܵܐ ܟܲܕܼ ܥܲܬ݁ܝܼܩܵܐ ܗ̄ܘ̣ ܒܝܼܠܝܼܕܼܘܼܬܹܗ܀ </l>
                <l>ܡܲܥܡܘܿܕܝܼܬܼܵܐ ܗܘ݀ܵܬܼ ܠܹܗ ܡܲܪܝܲܡ ܘܲܣ̣ܚܵܐ ܬܲܡܵܢ: </l>
                <l>ܘܲܒ̣ܐ̄ܢܵܫܘܼܬܼܵܐ ܢܦܲܩ̣ ܬܸܢܝܵܢܘܼܬܼ ܢܸܗܘܸܐ ܐ̄ܢܵܫܵܐ܀ </l>
                <l>ܩܲܒܸ݁ܠ ܦܲܓ̣ܪܵܐ ܡܸܢܵܗ̇ ܕܡܲܪܝܲܡ ܩܲܕܝܼܫܵܐܝܼܬܼ: </l>
                <l>ܕܠܘܼܩܒܲܠ ܚܲܫܹ̈ܐ ܬܪܲܨ ܗ̄ܘ̣ܵܐ ܐܘܼܪܚܹܗ ܢܸܣܒ݁ܘܿܠ ܐܸܢܘܿܢ܀ </l>
                <l>ܥܲܬ݁ܝܼܩ ܝܵܘܡܹ̈ܐ ܗܘ݀ܵܐ ܝܲܠܘܼܕܼܵܐ ܒܝܲܠܕܹܗ ܚܲܕܼܬܼܵܐ: </l>
                <l>ܕܢܹܐܠܦܘܼܢ ܣܵܒܹ̈ܐ ܐܘܼܪܚܵܐ ܕܢܹܐܬܼܘܿܢ ܠܝܼܠܝܼܕܼܘܼܬܼܵܐ܀ </l>
                <l/>
                <pb ed="http://syriaca.org/bibl/1732" n="131"/>
                <l>ܐܲܝܟܲܢܵܐ ܠܲܡ ܡܸܫܟܲܚ ܢܸܗܦܘܿܟ̣ ܓܲܒ̣ܪܵܐ ܣܵܒ̣ܵܐ: </l>
                <l>ܠܟܲܪܣܵܐ ܕܐܸܡܹܗ ܘܬܼܘܼܒ̣ ܢܸܬܼܝܼܠܸܕܼ ܒܵܬܲܪ ܙܲܒ̣ܢܹܗ܀ </l>
                <l>ܡ̣ܢ ܡܲܝ̈ܵܐ ܠܲܡ ܐܵܦ ܡ̣ܢ ܪܘܼܚܵܐ ܗܵܘ̇ܝܵܐ ܗܵܕܹܐ: </l>
                <l>.ܦܲܫܸܩ̣ ܡܵܪܲܢ ܠܲܕܼܫܵܐܹ̇ܠ ܗ̄ܘ̣ܵܐ ܕܢܹܐܠܲܦ ܡܸܢܹܗ܀ </l>
                <l>ܐܲܝܟ̣ ܕܝܼܠܸܕܬܹܗ ܒܬܼܘܼܠܬܵܐ ܡܲܪܝܲܡ ܦܲܓ̣ܪܵܢܵܐܝܼܬܼ: </l>
                <l>ܝܵܠܕܵܐ ܠܣܵܒܹ̈ܐ ܡܥܝܼܢܵܐ ܕܚܲܝܹ̈ܐ ܪܘܼܚܵܢܵܐܝܼܬܼ܀ </l>
                <l>ܡܲܪܝܲܡ ܕܬܲܪܬܹܝܢ ܐܝܼܬܹܝܗ̇ ܠܲܢ ܓܹܝܪ ܡܲܥܡܘܿܕܼܝܼܬܼܵܐ: </l>
                <l>ܘܲܒ̣ܡܵܘܠܵܕܵܐ ܓܡܝܼܪܵܐ ܕܫܲܪܝܼܪ ܗܝ݀ ܗ̄ܝ̣ ܐܸܡܲܢ܀ </l>
                <l>ܒܬܼܘܼܠܬܵܐ ܠܡܵܪܲܢ ܦܲܓ̣ܪܵܐ ܝܸܗܒܲܬ݀ ܢܸܗܘܸܐ ܐ̄ܢܵܫܵܐ: </l>
                <l>ܘܡܲܥܡܘܿܕܼܝܼܬܼܵܐ ܒܪܘܼܚܵܐ ܨܒܲܥܬܲܢ ܢܗܸܐ ܐܲܠܵܗܹ̈ܐ܀ </l>
                <l>ܬܲܪܬܹܝܢ ܐܸܡ̈ܗܵܢ ܠܲܢ ܘܲܠܡܵܪܲܢ ܐܝܼܬܼ ܚܲܕܼ̈ܬܼܵܬܼܵܐ: </l>
                <l>ܠܡܵܪܲܢ ܡܲܪܝܲܡ ܐܵܦ ܠܲܢ ܕܝܼܠܲܢ ܡܲܥܡܘܿܕܼܝܼܬܼܵܐ܀ </l>
                <l>ܗܵܘ̇ ܕܪܘܼܚܵܢܵܐ ܗ̄ܘ̣ ܦܲܓ̣ܪܵܢܵܝܬܵܐ ܥ̣ܒܲܕܼ ܠܹܗ ܐܸܡܵܐ: </l>
                <l>ܘܠܲܢ ܦܲܓ̣ܪ̈ܵܢܹܐ ܐܸܡܵܐ ܕܪܘܼܚܵܐ ܣܵܡ̣ ܬܹܐܠܲܕܼ ܠܲܢ܀ </l>
                <l>ܢܣܲܒ̣ ܗܘ݀ ܦܲܓ̣ܪܵܐ ܘܲܚܢܲܢ ܪܘܼܚܵܐ ܡ̣ܢ ܐܸܡ̈ܗܵܬܲܢ: </l>
                <l>ܕܲܠܟ̣ܠ ܝܲܠܕܵܐ ܐܸܡܹܗ ܬܲܠܒܸ݁ܫ ܡ̣ ܐܸܣܟܹ݁ܡܵܗ̇܀ </l>
                <l>ܗܵܕܹܐ ܐܘܼܪܚܵܐ ܐܲܪܡ̣ܝܼ ܗ̄ܘ̣ܵܐ ܠܹܗ ܡܲܠܟܵܐ ܠܐܲܪܥܵܐ: </l>
                <l>ܘܐܸܬ݀ܵܐ ܘܐܲܝܬܝܼ ܘܐܸܙܲܠ̣ ܘܐܵܘܒܸܠ̣ ܐܲܝܟ̣ ܕܲܫܡܲܥܬ݁ܘܿܢ܀ </l>
                <l>ܟܲܕܼ ܢܵܚܹ̇ܬܼ ܗ̄ܘ̣ܵܐ ܙܲܝܚܘܼܗܝ ܥܝܼܪܹ̈ܐ ܐܵܦ ܢܲܗܝܼܪܹ̈ܐ: </l>
                <l>ܘܟܲܕܼ ܣܵܠܹ̇ܩ ܗ̄،ܟܵܐ ܫܠܝܼܚܹ̈ܐ ܠܵܘܝܘܼܗܝ ܐܵܦ ܬܲܠܡܝܼ̈ܕܹܐ܀ </l>
                <l>ܕܠܵܐ ܓܫܘܿܡ ܐܸܬ݀ܵܐ ܘܓ̣ܘܼܫܡܵܢܵܐܝܼܬܼ ܐܸܬܼܥܲܠܝܼ ܗ̄ܘ̣ܵܐ: </l>
                <l>ܐܲܪܦ̣ܝܼ ܘܲܫܩܲܠ̣ ܘܲܒ̣ܬܲܪ̈ܬܲܝܗܹܝܢ ܓ̱̣ܲܪܵܗ̇ ܠܐܘܼܪܚܹܗ܀ </l>
                <l/>
                <pb ed="http://syriaca.org/bibl/1732" n="132"/>
                <l>ܢܚܸܬܼ ܟܹܝܬܼ ܡܲܠܟܵܐ ܘܐܲܫܪܝܼ ܫܟ̣ܝܼܢܬܹܗ ܒܹܝܬܼ ܡܸܣ̈ܟܹ݁ܢܹܐ: </l>
                <l>ܘܙܵܚ̣ܘ ܡ̣ܢ ܐܼܲܬܼܪܹܗ ܚܲܝ̈ܠܵܘܵܬܼܵܐ ܨܹܝܕܼ ܐܝܼܩܵܪܹܗ܀ </l>
                <l>ܐ̄ܬ݀ܵܘ ܡܲܠܲܐܟܹ̈ܐ ܡ̣ܢ ܒܹܝܬܼ ܐܲܒ̣ܵܐ ܠܲܡܣܲܒܵܪܘܼ: </l>
                <l>ܫܠܵܡܵܐ ܘܣܲܒ̣ܪܹ̈ܐ ܠܥܵܠܡܵܐ ܒܝܲܠܕܹܗ ܕܒܲܪ ܐܲܠܵܗܵܐ܀ </l>
                <l>ܪܗܸܛ̣ܘ ܢܲܗܝܼܪܹ̈ܐ ܘܝܲܗ̄ܒ̣ܘ ܗ̄ܘ̣ܵܘ ܢܵܘܦܵܐ ܠܐܲܬܼܪ̈ܵܘܵܬܼܵܐ: </l>
                <l>ܕܣܵܘ̈ܦܹܝܗ̇ ܕܐܲܪܥܵܐ ܢܸܚܙܘܿܢ ܕܸܢܚܹܗ ܒܐܝܼܩܵܪ̈ܲܝܗܘܿܢ܀ </l>
                <l>ܢܦܲܩ̣ܘ ܙܲܠܝܼܩܵܘ̈ܗܝ ܠܐܲܪܥܵܐ ܕܦܵܪܹܣ ܕܲܟ̣ܡܝܼܪܵܐ ܗ̄ܘ̣ܵܬܼ: </l>
                <l>ܘܲܠܚܸܫܘܿܟ̣ܵܐ ܬܲܡܵܢ ܦܲܟ̣ܪܘܼܗܝ ܓܲܢ̄ܒܵܪܵܐܝܼܬܼ܀ </l>
                <l>ܕܠܵܐ ܒܲܥܝܵܕܼܵܐ ܪܸܗܛܲܬ݀ ܐܘܼܪܚܹܗ ܥܲܠ ܢܸܨ̈ܚܵܢܹܐ: </l>
                <l>ܘܲܕܼܠܵܐ ܟܝܵܢܵܐ ܟܕܲܢ ܐܵܣܛܘܼ̈ܟ̣ܣܹܐ ܥܲܠ ܬܸܫܡܸܫܬܹܗ܀ </l>
                <l>ܟܵܘܟ݁ܒ̣ܵܐ ܘܥܝܼܪܵܐ ܐܵܦ ܡܲܠܲܐܟܹ̈ܐ ܢܚܸܬܼܘ ܠܐܝܼܩܵܪܹܗ: </l>
                <l>ܘܟ̣ܠ ܟܲܪ ܕܲܫ̣ܪܵܐ ܬܲܡܵܢ ܩܵܡ̣ܘ ܗ̄ܘ̣ܵܘ ܠܲܡܫܲܡܵܫܘܼ܀ </l>
                <l>ܫ̣ܪܵܐ ܗ̄ܘ̣ܵܐ ܒܡܲܪܝܲܡ ܘܝܲܗ̄ܒ̣ ܠܵܗ̇ ܫܠܵܡܵܐ ܪܹܫ ܡܲܠܲܐܟܹ̈ܐ: </l>
                <l>ܥܲܠ̣ ܠܲܡܥܲܪܬܼܵܐ ܘܲܡܠܵܬ݀ ܥܝܼܪܹ̈ܐ ܒܩܘܼܠܵܣܲܝ̈ܗܘܿܢ܀ </l>
                <l>ܢܦܲܩ̣ ܗ̄ܘ̣ܵܐ ܠܚܘܼܪܒܵܐ ܘܲܠܬܸܫܡܸܫܬܹܗ ܪܗܸܛ̣ܘ ܡܲܠܲܐܟܹ̈ܐ: </l>
                <l>ܠܩܲܒ̣ܪܵܐ ܥܲܠ̣ ܗ̄ܘ̣ܵܐ ܘܥܝܼܪܹ̈ܐ ܥܲܡܹܗ ܢܚܸܬܼܘ ܠܐܝܼܩܵܪܹܗ܀ </l>
                <l>ܠܟ̣ܠ ܟܲܪ ܕܐܸܬ݁ܬ݁ܣܝܼܡ ܢܝܼܫܹܗ ܕܡܲܠܟܵܐ ܟܢܲܫ̣ ܠܸܓ̣ܝܘܿܢܵܘ̈ܗܝ: </l>
                <l>ܘܐܲܝܟܵܐ ܕܲܫ̣ܪܵܐ ܩܵܡ̣ܘ ܗ̄ܘ̣ܵܐ ܣܸܕܼܪܹ̈ܐ ܕܚܲܝ̈ܠܵܘܵܬܹܗ܀ </l>
                <l>ܨܹܝܕܼ ܡܸܣܟܹܢܬܵܐ ܠܒܲܝܬܵܐ ܙܥܘܿܪܵܐ ܥܲܠ̣ ܗ̄ܘ̣ܵܐ ܢܸܫܪܸܐ: </l>
                <l>ܘܟ̣ܵܘܟ݁ܒ̣ܵܐ ܪܗܸܛ̣ ܗ̄ܘ̣ܵܐ ܩܵܡ̣ ܥܲܠ ܬܲܪܥܹܗ ܐܲܝܟ̣ ܒܲܪܩܝܼܥܵܐ܀ </l>
                <l>ܪܲܒ݁ ܢܲܗܝܼܪܹ̈ܐ ܐܲܪܦ̣ܝܼ ܣܸܕܼܪܹ̈ܐ ܕܠܵܐ ܒܲܥܝܵܕܼܵܐ: </l>
                <l>ܘܬܲܪܥܵܐ ܕܡܵܪܹܗ ܢܚܸܬܼ ܝܲܩܲܪ ܗ̄ܘ̣ܵܐ ܒܢܘܼܗܪܹܗ ܪܲܒܵܐ܀ </l>
                <l/>
                <pb ed="http://syriaca.org/bibl/1732" n="133"/>
                <l>ܐ̄ܬ݀ܵܐ ܠܲܡ ܥܲܡܗܘܿܢ ܥܕܲܡܵܐ ܠܐܲܝܟܵܐ ܕܐܝܼܬܼܵܘܗܝ ܛܲܠܝܵܐ: </l>
                <l>ܕܓܲܠܝܵܐ ܗ̄ܝܼ ܡܸܟܹܝܠ ܕܲܠܓ̣ܵܘ ܥܘܼܡܩܵܐ ܢܚܸܬܼ ܐܲܝܟ̣ ܡܵܪܹܗ܀ </l>
                <l>ܡܲܠܟܵܐ ܘܕܸܢܚܵܐ ܠܥܘܼܡܩܵܐ ܢܚܸܬܼܘ ܗ̄ܘ̣ܵܘ ܨܹܝܕܼ ܬܲܚ̈ܬܵܝܹܐ: </l>
                <l>ܕܢܲܦ̮ܫܵܐ ܘܦܲܓ̣ܪܵܐ ܠܪܵܘܡܵܐ ܢܸܣܩܘܿܢ ܨܹܝܕܼ ܥܵܠܵܝܹ̈ܐ܀ </l>
                <l>ܩܵܡ̣ ܥܲܠ ܬܲܪܥܹܗ ܕܡܲܠܟܵܐ ܕܸܢܚܹܗ ܐܲܝܟ̣ ܕܐܸܡܲܪܢܲܢ: </l>
                <l>ܘܐܲܝܟ̣ ܠܲܡܦܹܐܕܼܵܐ ܗܘ݀ܵܐ ܠܲܡܓ̣ܘܼ̈ܫܹܐ ܕܢܸܥܠܘܼܢ ܨܹܐܕܼܵܘܗܝ܀ </l>
                <l>ܒܘܼܗܪܹܗ ܪܲܒܵܐ ܥܲܠ̣ܘ ܩܘܼܪ̈ܒܵܢܹܝܗ̇ ܕܲܡܓ̣ܘܼܫܘܼܬܼܵܐ: </l>
                <l>ܕܐܸܬܼܩܲܪܲܒ̣ܘ ܠܹܗ ܠܲܡܠܸܟ̣ ܡܲܠܟܹ̈ܐ ܕܐܸܬ݀ܵܐ ܠܕܼܝܼܠܹܗ܀ </l>
                <l>ܦܬܲܚ̣ܘ ܣܝܼ̈ܡܵܬܼܗܘܿܢ ܘܩܲܪܸܒ̣ܘ ܗ̄ܘ̣ܵܘ ܠܹܗ ܩܘܼܪ̈ܒܵܢܲܝܗܘܿܢ: </l>
                <l>ܕܲܗܒ̣ܵܐ ܘܡܘܼܪܵܐ ܘܲܠܒ̣ܘܼܢ̄ܬܵܐ ܬܘܼܒ̣ ܦܵܪܘܿܫܵܐܝܼܬܼ܀ </l>
                <l>ܐܸܬܼܝܲܩܲܪ ܗ̄ܘ̣ܵܐ ܡܲܠܟܵܐ ܝ̄ܠܝܼܕܼܵܐ ܡ̣ܢ ܐܝܼܙܓܲܕܹ̈ܐ: </l>
                <l>ܘܲܒ̣ܩܘܼܪ̈ܒܵܢܹܐ ܣܓܸܕܼܘ ܠܹܗ ܘܲܦܢ̣ܵܘ ܟܲܕܼ ܚܵܕܹܝܢ ܗ̄ܘ̣ܵܘ܀ </l>
                <l>ܘܟܲܕܼ ܗܵܐ ܢܹܐܬܼܘܼܢ ܨܹܝܕܼ ܗܹܪܘܿܕܸܣ ܘܲܢܚܵܘܘܿܢ ܠܹܗ: </l>
                <l>ܠܸܠܝܵܐ ܒܫܸܢܬܼܵܐ ܦܲܟ̣ܪܵܗ̇ ܠܐܘܼܪܚܵܐ ܕܠܵܐ ܬܗܲܠܸܟ̣ ܗ̄ܘ̣ܬܼ܀ </l>
                <l>ܫܸܠܝܹܗ ܕܠܸܠܝܵܐ ܠܒܲܟ̣ ܠܲܡܓ̣ܘܼ̈ܫܹܐ ܕܠܵܐ ܢܸܪܕܘܿܢ ܗ̄ܘ̣ܵܘ: </l>
                <l>ܘܐܵܘܒܸ݁ܠ ܐܸܢܘܿܢ ܠܐܲܬܼܪܵܐ ܕܚܸܠܡܹ̈ܐ ܕܢܲܠܸܦ ܐܸܢܘܿܢ܀ </l>
                <l>ܩܲܛܝܼܢܵܐܝܼܬܼ ܥܲܠ̣ ܝܘܼܠܦܵܢܵܐ ܕܢܸܦܩܘܿܕܼ ܐܸܢܘܿܢ: </l>
                <l>ܕܐܵܦܠܵܐ ܒܫܸܢܬܼܵܐ ܢܸܬܼܓܲܠܙܘܼܢ ܗ̄ܘ̣ܵܘ ܡ̣ܢ ܟܘܼ̈ܘܵܢܹܐ܀ </l>
                <l>ܥܲܠ̣ ܗ̄ܘ̣ܵܐ ܚܸܠܡܵܐ ܓܠ̣ܵܐ ܠܗܘܿܢ ܐ̄ܪܵܙܵܐ ܢܲܗܝܼܪܵܐܝܼܬܼ: </l>
                <l>ܕܢܸܟ̣ܠܵܐ ܒܟܸܣܝܵܐ ܥ̣ܒܲܕܼ ܗܹܪܘܿܕܸܣ ܡܸܛܠ ܡܲܠܟܵܐ܀ </l>
                <l>ܐܲܠܸܦ̣ ܐܸܢܘܿܢ ܥܲܠ ܒܝܼܫܘܼܬܹܗ ܕܡܘܿܢ ܐܸܬܼܚܲܫܲܒ̣: </l>
                <l>ܘܐܲܝܕܵܐ ܥܸܠܬܼܵܐ ܡܥܝܼܪ ܥܲܠ ܛܲܠܝܵܐ ܐܸܢ ܚܵܙܹ̇ܐ ܠܹܗ܀ </l>
                <l/>
                <pb ed="http://syriaca.org/bibl/1732" n="134"/>
                <l>ܬܢ̣ܵܐ ܠܗܘܿܢ ܢܸܟ̣ܠܹܗ ܐܵܦ ܚܘܼ̈ܫܵܒܹܐ ܕܡܲܪܝܼܪܘܼܬܹܗ: </l>
                <l>ܕܠܵܐ ܗ̄ܘ̣ܵܐ ܕܢܸܣܓܘܿܕܼ ܐܸܠܵܐ ܕܢܸܩܛܘܿܠ ܐܸܬ݁ܛܲܝܲܒ̣ ܗ̄ܘ̣ܵܐ܀ </l>
                <l>ܚܲܟܸ݁ܡ ܐܸܢܘܿܢ ܕܐܲܝܟܲܢܵܐ ܠܚܝܼܡ ܥܲܠ ܝܲܠܘܼܕܼܵܐ: </l>
                <l>ܘܐܸܢܗܘ݀ ܕܝܵܠܹ̇ܦ ܡܸܢܗܘܿܢ ܐܲܝܟܵܐ ܗ̄ܘ̣ܵܐ ܩܸܛܠܵܐ ܥܵܒܹ̇ܕܼ܀ </l>
                <l>ܐܸܬܼܦܲܪܣܝܼ<note place="foot" xml:id="ftn20" n="20"><p rend="footnote text" xml:lang="syr">
                            ܐܦ̇ܪܣܝ. Sic</p></note>: ܗ̄ܘ̣ܵܐ ܢܸܟ̣ܠܹܗ ܕܡܲܠܟܵܐ ܩܕܼܵܡ ܐܝܼ̈ܙܓܲܕܹܐ: </l>
                <l>ܘܒܲܙܲܚܘ ܗ̄ܘ̣ܵܘ ܒܹܗ ܕܠܲܡܠܸܟ̣ ܡܲܠܟܹ̈ܐ ܡܸܬܼܠܲܚܲܡ ܗ̄ܘ̣ܵܐ܀ </l>
                <l>ܡܘܿܢ ܕܐܸܬܼܚܲܫܲܒ̣ ܡܲܠܟܵܐ ܪܲܦܝܵܐ ܥܲܠ ܬܸܫܘܝܼܬܹܗ: </l>
                <l>ܢܦܲܩ̣ ܗ̄ܘ̣ܵܐ ܚܸܠܡܵܐ ܓܠܵܝܗܝ ܠܲܡܓ̣ܘܼ̈ܫܹܐ ܢܲܗܝܼܪܵܐܝܼܬܼ܀ </l>
                <l>ܟܡܹܐܢܵܐ ܥ̣ܒܲܕܼ ܗ̄ܘ̣ܵܐ ܢܟ̣ܝܼܠܵܐ ܒܟܸܣܝܵܐ ܘܠܵܐ ܐ̄ܢܵܫ ܐܲܪܓܸܫ: </l>
                <l>ܘܚܸܙܘܵܐ ܕܠܸܠܝܵܐ ܦܲܪܣ̣ܝܼ ܐ̄ܪܵܙܹܗ ܩܕܼܵܡ ܣܲܓܝܼ̈ܐܹܐ܀ </l>
                <l>ܒܟܘܼܪܵܐ ܕܫܸܢܬܼܵܐ ܙܹܐܦܵܐ ܕܡܲܠܟܵܐ ܐܸܬܼܦܲܪܣܝܼ ܗ̄ܘ̣ܵܐ: </l>
                <l>ܘܢܸܟ̣ܠܵܐ ܕܲܥ̣ܒܲܕܼ ܒܹܝܬܼ ܚܸܙ̈ܘܵܢܹܐ ܡܸܬܼܡܲܠܲܠ ܗ̄ܘ̣ܵܐ܀ </l>
                <l>ܠܸܠܝܵܐ ܒܚܸܠܡܹܗ ܓܲܠܝܼ ܐܸܢܹܝܢ ܠܲܛܡܝܼܪ̈ܵܬܹܗ: </l>
                <l>ܘܲܢܦܲܩ̣ ܐ̄ܪܵܙܹܗ ܘܦܵܫ̣ ܣܘܼܥܪܵܢܵܐ ܘܠܵܐ ܗܲܠܸܟ̣ ܗ̄ܘ̣ܵܐ܀ </l>
                <l>ܠܲܒ̈ܢܲܝ ܐ̄ܪܵܙܹܗ ܠܵܐ ܓܠ̣ܵܐ ܡܲܠܟܵܐ ܡܘܿܢ ܐܸܬܼܚܲܫܲܒ̣: </l>
                <l>ܘܐܸܬܼܦܲܪܣܝܼ ܗ̄ܘ̣ܵܐ ܒܚܸܠܡܵܐ ܢܸܟ̣ܠܹܗ ܘܲܗܘ݀ܵܐ ܒܸܙܚܵܐ܀ </l>
                <l>ܟܲܕܼ ܠܵܐ ܥܲܠ̣ ܗ̄ܘ̣ܵܐ ܐ̄ܢܵܫ ܠܵܦܲܕܼܢܹܗ ܘܝܼܠܸܦ̣ ܐ̄ܪ̈ܵܙܵܘܗܝ: </l>
                <l>ܟܠ ܟܲܣ̈ܝܵܬܹܗ ܥܲܠ ܐܸܓܵܪܹ̈ܐ ܡܸܬܼܟܲܪ̈ܙܵܢ ܗ̄ܘܲܝ̈܀ </l>
                <l>ܟܲܕܼ ܢܵܛܘܿܪܹ̈ܐ ܠܒ̣ܝܼܟ̣ܝܼܢ ܬܲܪ̈ܥܵܘܗܝ ܒܲܙܗܝܼܪܘܼܬܼܵܐ: </l>
                <l>ܢܸܦܩܲܬ݀ ܡܸܠܬܼܵܐ ܡ̣ܢ ܒܹܝܬܼ ܡܲܠܟܵܐ ܘܠܵܐ ܐܲܪܓܸܫ̣ܘ ܒܵܗ̇܀ </l>
                <l>ܚܸܠܡܵܐ ܢܦܲܩ̣ ܗ̄ܘ̣ܵܐ ܘܐܲܦܸܩ̣ ܕܒܹܝܬܼ ܗܹܪܘܿܕܸܣ:</l>
                <pb ed="http://syriaca.org/bibl/1732" n="135"/>
                <l>ܘܐܸܬܼܒܲܙܲܚ ܗ̄ܘ̣ܵܐ ܡܲܠܟܵܐ ܢܟ̣ܝܼܠܵܐ ܩܕܼܵܡ ܪ̈ܲܚܝܼܩܹܐ܀ </l>
                <l>ܡ̣ܢ ܓܸܠܝܵܢܵܐ ܕܠܸܠܝܵܐ ܫܲܠܝܵܐ ܡܸܬܼܩܲܛܪܲܓ̣ ܗ̄ܘ̣ܵܐ: </l>
                <l>ܘܲܩܕܼܵܡ ܓܘܼܕܵܐ ܕܲܡܓ̣ܘܼܫܘܼܬܼܵܐ ܡܸܬܼܦܲܪܣܸܐ ܗ̄ܘ̣ܵܐ܀ </l>
                <l>ܚܲܠܸܦ̣ܘ ܐܘܼܪܚܵܐ ܡܓ̣ܘܼ̈ܫܹܐ ܘܲܗܦܲܟ̣ܘ ܡ̣ܢ ܒܹܝܬܼ ܡܲܠܟܵܐ: </l>
                <l>ܘܲܒ̣ܗܹܪܘܿܕܸܣ ܒܲܙܲܚܘ ܗ̄ܘ̣ܵܘ ܒܹܗ ܕܲܢܟܲܠ̣ ܐܸܢܘܿܢ܀ </l>
                <l>ܐܵܦ ܒܵܗ̇ ܒܗܵܕܹܐ ܣܒܲܪܬܼܵܐ ܕܲܒ̣ܪܵܐ ܡܸܬ݁ܕܲܢܚܵܐ ܗ̄ܘ̣ܵܬܼ: </l>
                <l>ܘܥܲܠ ܐܘܼܪ̈ܚܵܬܼܵܐ ܕܥܵܠܡܵܐ ܟ̱ܠܹܗ ܡܸܬܼܟܲܪܙܵܐ ܗ̄ܘ̣ܵܬܼ܀ </l>
                <l>ܒܲܚܕܼܵܐ ܐܘܼܪܚܵܐ ܣܠܸܩ̣ܘ ܘܐܲܟ̣ܪܸܙܘ ܗ̄ܘ̣ܵܘ ܡܸܛܠ ܡܲܠܟܵܐ: </l>
                <l>ܘܟܲܕܼ ܢܵܚ̇ܬ݁ܝܼܢ ܬܘܼܒ̣ ܒܐܘܼܪܚܵܐ ܐ̄ܚܪܹܬܼܵܐ ܙܡܲܪܘ ܢܸܨܚܵܢܵܘ̈ܗܝ܀ </l>
                <l>ܡ̣ܠܵܐܘܼܗ̇ ܠܐܲܪܥܵܐ ܣܒܲܪܬܼܵܐ ܚܕܲܬܵܐ ܡ̣ܢ ܡܸܠܲܝ̈ܗܘܿܢ: </l>
                <l>ܟܲܕܼ ܣܵܠܩ̇ܝܼܢ ܗ̄ܘ̣ܵܘ ܐܵܦ ܟܲܕܼ ܢܵܚ̇ܬ݁ܝܼܢ ܡ̣ܢ ܨܹܝܕܼ ܡܲܠܟܵܐ܀ </l>
                <l>ܡܲܠܸܠ̣ܘ ܫܲܪܒܹ݁ܗ ܥܲܠ ܐܘܼܪ̈ܚܵܬܼܵܐ ܕܥܵܠܡܵܐ ܟ̱ܠܹܗ: </l>
                <l>ܕܲܣܠܸܩ̣ܘ ܒܲܚܕܼܵܐ ܘܲܢܚܸܬܼܘ ܒܲܚܕܼܵܐ ܟܲܕܼ ܗܵܓܹ݁ܝܢ ܒܹܗ܀ </l>
                <l>ܒܬܲܪܬܹܝܢ ܐܘܼܪ̈ܚܵܢ ܐܲܣ̣ܓ݁ܝܼܘ ܘܡܲܠܸܠ̣ܘ ܥܲܠ ܡܲܠܟ݁ܘܼܬܹܗ: </l>
                <l>ܕܥܲܬ݁ܝܼܪܵܐܝܼܬܼ ܬܲܪܓܸܫ ܐܲܪܥܵܐ ܒܩܘܼܪ̈ܒܵܢܲܝܗܘܿܢ܀ </l>
                <l>ܒܐܘܼܪܚܵܐ ܐ̄ܚܪܹܬܼܵܐ ܢܓܲܕܼ ܗ̄ܘ̣ܵܐ ܐܸܢܘܿܢ ܚܸܠܡܵܐ ܘܲܢܚܸܬܼܘ: </l>
                <l>ܘܲܠܗܹܪܘܿܕܸܣ ܐܲܣ̣ܓ݁ܝܼܘ ܫܵܛ̣ܘܼܗܝ ܕܲܢܟܲܠ̣ ܐܸܢܘܿܢ܀ </l>
                <l>ܡܲܠܟܵܐ ܢܟ̣ܝܼܠܵܐ ܦܵܫ̣ ܟܲܕܼ ܡܲܕܼܘܲܝ ܒܲܢܟ̣ܝܼܠܘܼܬܹܗ: </l>
                <l>ܘܐܘܼܪܚܹܗ ܕܲܒ̣ܪܵܐ ܒܟ̣ܵܪܘܿܙܘܼܬܼܵܐ ܡܸܬ݁ܕܲܪܫܵܐ ܗ̄ܘ̣ܵܬܼ܀ </l>
                <l>ܦܵܣܘܿܩܵܐ ܕܠܵܚܹ̇ܡ ܕܢܸܬܼܩܪܸܐ ܒܩܸܛܠܵܐ ܕܝܲܠܘܼ̈ܕܹܐ ܐܵܘ ܟܹܝܬܼ ܒܕܼܘܼܟ̣ܪܵܢܵܐ ܕܣܵܗ̈ܕܹܐ: </l>
                <l>ܗܵܝܕܹܝܢ ܥܝܼܪܵܐ ܠܝܵܘܣܸܦ ܐܸܡܲܪ ܒܵܬܲܪ ܗܵܠܹܝܢ:</l>
                <pb ed="http://syriaca.org/bibl/1732" n="136"/>
                <l>ܕܩܘܼܡ ܠܵܟ̣ ܘܲܫܩܘܿܠ ܠܛܲܠܝܵܐ ܘܠܸܐܡܹܗ ܘܫܲܢܵܐ ܠܡܸܨܪܹܝܢ܀ </l>
                <l>ܥܬܼܝܼܕܼ ܗ̄ܘ̣ ܡܲܠܟܵܐ ܕܲܢܥܝܼܪ ܗܸܪܬܼܵܐ ܥܲܠ ܝܲܠܘܼܕܼܵܐ: </l>
                <l>ܘܠܵܐ ܡܛ̣ܵܐ ܙܲܒ̣ܢܵܐ ܕܢܸܣܒ݁ܘܿܠ ܚܲܫܹ̈ܐ ܐܲܝܟ̣ ܕܲܡܛܲܝܲܒ̣܀ </l>
                <l>ܠܘܼܩܒܲܠ ܩܸܛܠܵܐ ܘܲܕܼܒ̣ܝܼܚܘܼܬܼܵܐ ܣܝܼ̈ܡܵܢ ܐܲܦܵܘ̈ܗܝ: </l>
                <l>ܠܵܘ ܓܹܝܪ ܗܵܫܵܐ ܐܸܠܵܐ ܠܙܲܒ̣ܢܹܗ ܡܵܐ ܕܫܵܦܲܪ ܠܹܗ܀ </l>
                <l>ܥܬܼܝܼܕܼ ܗ̄ܘ̣ ܢܩܲܒܸ݁ܠ ܚܲܪܒܵܐ ܘܪܘܼܡܚܵܐ ܕܥܲܠܗܵܝ̇ ܐܸܬ݀ܵܐ: </l>
                <l>ܠܵܐ ܕܹܝܢ ܡܵܐܹ̇ܬܼ ܐܸܠܵܐ ܫܲܡ̣ܠܝܼ ܥ̇ܒ̣ܵܕܼܵܐ ܕܐܘܼܪܚܹܗ܀ </l>
                <l>ܠܡܵܘܬܵܐ ܡܛܲܝܲܒ̣ ܠܵܐ ܕܹܝܢ ܝܵܘܡܵܢ ܫܵܬܹ̇ܐ ܟܵܣܹܗ: </l>
                <l>ܩܘܼܡ ܗܲܒ̣ ܐܲܬܼܪܵܐ ܠܣܲܝܦܵܐ ܕܲܠܛܝܼܫ ܘܲܡܣܲܟܸ݁ܐ ܠܹܗ܀ </l>
                <l>ܠܵܐ ܗ̄ܘ̣ܵܐ ܒܟܸܣܝܵܐ ܣܵܒܹ̇ܠ ܚܲܫܹ̈ܐ ܕܲܕܼܒ̣ܝܼܚܘܼܬܼܵܐ: </l>
                <l>ܒܓܸܠܝܵܐ ܡܸܬ݁ܕܒܲܚ ܠܥܹܝܢ ܣܲܓ݁ܝܼ̈ܐܹܐ ܕܢܸܦܪܘܿܩ ܐܸܢܘܿܢ܀ </l>
                <l>ܠܵܘ ܒܲܟ̣ܡܹܐܢܵܐ ܐܵܬܹ̇ܐ ܠܡܵܘܬܵܐ ܐܲܝܟ̣ ܚܲܠܵܫܵܐ: </l>
                <l>ܒܪܵܘܡܵܐ ܡܸܬ݁ܬ݁ܠܸܐ ܕܢܸܚܙܘܿܢ ܥܲܠܡܹ̈ܐ ܓܲܢ̄ܒܵܪܘܼܬܹܗ܀ </l>
                <l>ܠܵܐ ܗ̄ܘ̣ܵܐ ܒܢܸܟ̣ܠܹܗ ܕܡܲܠܟܵܐ ܡܵܐܹ̇ܬܼ ܐ̄ܪܵܙܵܢܵܐܝܼܬܼ: </l>
                <l>ܥܲܡܵܐ ܟ̱ܠܹܗ ܪܵܐܹ̇ܒ̣ ܥܠܵܘܗܝ ܘܲܡܢܲܥܸܓ̣ ܠܹܗ܀ </l>
                <l>ܠܵܐ ܗ̄ܘ̣ܵܐ ܒܟܸܢܦܵܗ̇ ܕܐܸܡܵܐ ܛܠܝܼܬܼܵܐ ܗܵܘܹ̇ܐ ܕܸܒ̣ܚܵܐ: </l>
                <l>ܥܲܠ ܪܹܫ ܪܵܡܬܼܵܐ ܣܵܒܹ̇ܠ ܚܲܫܹ̈ܐ ܓܲܢ̄ܒܵܪܵܐܝܼܬܼ܀ </l>
                <l>ܠܵܘ ܟܲܣܝܵܐܝܼܬܼ ܐܵܬܹ̇ܐ ܠܩܸܛܠܵܐ ܡ̣ܢ ܗܹܪܘܿܕܸܣ: </l>
                <l>ܠܥܹܝܢ ܒܸܪ̈ܝܵܬܼܵܐ ܟܠܗܹܝܢ ܡܵܐܹ̇ܬܼ ܘܲܡܙܝܼܥ ܠܗܹܝܢ܀ </l>
                <l>ܢܸܥܪܘܿܩ ܝܵܘܡܵܢ ܠܵܐ ܗ̄ܘ̣ܵܐ ܕܕܼܵܚܹ̇ܠ ܡ̣ܢ ܗܹܪܘܿܕܸܣ: </l>
                <l>ܐܸܠܵܐ ܕܢܸܬܸ݁ܠ ܐܲܬܼܪܵܐ ܠܢܸܟ̣ܠܵܐ ܕܠܵܐ ܢܸܛܪܸܐ ܒܹܗ܀ </l>
                <l>ܢܹܐܙܲܠ ܢܸܣܥܘܿܪ ܠܐܲܪܥܵܐ ܕܡܸܨܪܹܝܢ ܪܲܟ݁ܝܼܟ̣ܵܐܝܼܬܼ:</l>
                <pb ed="http://syriaca.org/bibl/1732" n="137"/>
                <l>ܘܡܵܐ ܕܸܫܬܲܠܝܼ ܚܹܐܦܹܗ ܕܡܲܠܟܵܐ ܢܸܦܢܸܐ ܠܲܝܗܘܼܕܼ܀ </l>
                <l>ܠܐܲܪܥܹܗ ܐܵܙܹ̇ܠ ܠܵܘ ܠܐܘܼܚܕܵܢܵܐ ܥܵܒܲܪ: </l>
                <l>ܒܙܲܪܬܹܗ ܡܗܲܠܸܟ̣ ܘܚܲܕܼ ܐܸܢܘܿܢ ܠܹܗ ܐܲܬܼܪ̈ܵܘܵܬܼܵܐ܀ </l>
                <l>ܥ̣ܒܲܕܼ ܗ̄ܘ̣ܵܐ ܝܵܘܣܸܦ ܐܲܝܟ̣ ܕܐܸܬܼܦܲܩܲܕܼ ܡ̣ܢ ܡܲܠܲܐܟ̣ܵܐ: </l>
                <l>ܘܠܲܫܩܝܼܠ ܟ̱ܠܵܐ ܫܲܩ̣ܠܹܗ ܠܡܸܨܪܹܝܢ ܐܲܝܟ̣ ܥܵܪܘܿܩܵܐ܀ </l>
                <l>ܪܟܸܒ̣ ܗ̄ܘ̣ܵܐ ܡܵܪܝܵܐ ܥܢܵܢܵܐ ܒܬܼܘܼܠܬܵܐ ܡܲܠܝܲܬܼ ܥܘܼܫܢܵܐ: </l>
                <l>ܕܢܸܚܘܿܬܼ ܢܸܣܥܘܿܪ ܠܐܲܪܥܵܐ ܕܡܸܨܪܹܝܢ ܕܲܟ̣ܪܝܼܗܵܐ ܗ̄ܘ̣ܵܬܼ܀ </l>
                <l>ܐܸܙܕܲܝܲܚ ܗ̄ܘ̣ܵܐ ܥܲܠ ܥܲܪܦܸܠܵܐ ܛܠܝܼܬܼܵܐ ܘܲܢܚܸܬܼ: </l>
                <l>ܠܐܲܪܥܵܐ ܟܪܝܼܗܬܵܐ ܕܒܲܦܬܲܟ̣ܪܘܼܬܼܵܐ ܚܸܫܘܿܟ̣ܵܐ ܗ̄ܘ̣ܵܬܼ܀ </l>
                <l>ܚ̣ܙܵܘ ܦܵܪܘܿܩܵܐ ܦܬܲܟ̣ܪܹ̈ܝܗ̇ ܕܡܸܨܪܹܝܢ ܘܲܪܥܸܠ̣ܘ ܡܸܢܹܗ: </l>
                <l>ܘܙܵܥ̣ܘ ܡ̣ܢ ܩܘܼܕܼܡܵܘܗܝ ܐܲܝܟ̣ ܕܐܸܬܼܟܲܪܙܲܬ݀ ܒܲܢܒ̣ܝܼܘܼܬܼܵܐ܀ </l>
                <l>ܓܘܼܪܝܵܐ ܕܐܲܪܝܵܐ ܚ̣ܵܪ ܗ̄ܘ̣ܵܐ ܒܬܲܥ̈ܠܹܐ ܘܐܲܪܗܸܒ̣ ܐܸܢܘܿܢ: </l>
                <l>ܘܐܸܙܕܲܝܲܢܘ ܗ̄ܘ̣ܵܘ ܕܢܸܦܠܘܼܢ ܩܘܼܕܼܡܵܘܗܝ ܐܲܝܟ̣ ܚܲܠܵܫܹ̈ܐ܀ </l>
                <l>ܚ̣ܙܵܘ ܚܸܫܘܿܟܹ̈ܐ ܠܢܘܼܗܪܵܐ ܪܲܒܵܐ ܘܲܛ̣ܫܵܘ ܡܸܢܹܗ: </l>
                <l>ܘܲܒ̣ܙܲܠܝܼܩܵܘ̈ܗܝ ܪܵܕܹܦ ܗ̄ܘ̣ܵܐ ܠܗܘܿܢ ܡ̣ܢ ܦܸܢ̈ܝܵܬܼܵܐ܀ </l>
                <l>ܓܡܘܼܪܬܵܐ ܕܢܘܼܗܪܵܐ ܠܸܒ̣ܫܲܬ݀ ܦܲܓ̣ܪܵܐ ܘܢܸܦܩܲܬ݀ ܠܐܲܬܼܪܵܐ: </l>
                <l>ܕܲܠܙܝܼܙܵܢܹ̈ܐ ܕܐܝܼܬܼ ܒܹܗ ܬܵܘܩܸܕܼ ܡ̣ܢ ܐܲܪ̈ܥܵܬܼܵܐ܀ </l>
                <l>ܪܥܸܠ̣ܘ ܥܲܡܘܼ̈ܕܹܐ ܛܥ̇ܝܼܢܲܝ ܨܲܠܡܹ̈ܐ ܕܟ̣ܠܵܗ̇ ܡܸܨܪܹܝܢ: </l>
                <l>ܡ̣ܢ ܗܵܘ̇ ܕܐܸܬ݀ܵܐ ܢܬܲܒܲܪ ܐܸܢܘܿܢ ܒܲܨܠܝܼܒ̣ܘܼܬܹܗ܀ </l>
                <l>ܐܸܬܼܢܲܕܼܢܲܕܼ ܗ̄ܘܲܝ̈ ܟܠ ܩܵܝ̈ܡܵܬܼܵܐ ܕܲܥ̈ܠܵܘܵܬܼܵܐ: </l>
                <l>ܡ̣ܢ ܪܲܒ݁ ܟܘܼܡܪܹ̈ܐ ܕܐܸܬ݀ܵܐ ܠܕܸܒ̣ܚܵܐ ܢܒܲܛܸܠ ܐܸܢܹܝܢ܀ </l>
                <l>ܥܲܠ̣ ܗ̄ܘ̣ܵܐ ܫܪܵܪܵܐ ܠܚܲܫ̣ ܠܲܦܬܲܟ̣ܪܹ̈ܐ ܘܐܲܙܝܼܥ ܐܸܢܘܿܢ:</l>
                <pb ed="http://syriaca.org/bibl/1732" n="138"/>
                <l>ܘܟܲܕܼ ܠܵܐ ܫܵܡ̇ܥܝܼܢ ܥܲܠ ܡܲܦܘܼܠܬܵܐ ܙܲܡܸܢ ܐܸܢܘܿܢ܀ </l>
                <l>ܘܐܲܟ̣ܡܵܐ ܕܗܵܠܹܝܢ ܡܸܬܼܐܲܡܪ̈ܵܢ ܗ̄ܘܲܝ̈ ܡ̣ܢ ܟܹܐܢܘܼܬܼܵܐ: </l>
                <l>ܠܨܲܠܡܹ̈ܐ ܕܡܸܨܪܹܝܢ ܕܲܒ̣ܣܸ̈ܓ̣ܕܵܬܼܵܐ ܥܲܙܝܼܙܝܼܢ ܗ̄ܘ̣ܵܘ܀ </l>
                <l>ܦܸܠܘ ܕܵܘܲܝ̈ܵܐ ܟܲܕܘ ܢܨܲܚܬ݁ܘܿܢ ܒܐܲܫ̈ܝܼܠܵܬܼܵܐ: </l>
                <l>ܐ̄ܬ݀ܵܐ ܠܹܗ ܣܓ̣ܝܼܕܼܵܐ ܗܲܒ̣ܘ ܠܹܗ ܐܲܬܼܪܵܐ ܢܩܘܼܡ ܥܲܠ ܕܝܼܠܹܗ܀ </l>
                <l>ܐܘܿ ܩܠܲܦܠܵܦܹ̈ܐ ܣܲܦܸܩܘ ܐܲܬܼܪܵܐ ܠܒܲܪ ܐܲܠܵܗܵܐ: </l>
                <l>ܨܝܼܪܹ̈ܐ ܕܛܘܼܥܝܲܝ ܚܘܿܬܼܘ ܡ̣ܢ ܪܵܘܡܵܐ ܕܐܵܦܲܕܼܢܲܝ̈ܟ݁ܘܿܢ܀ </l>
                <l>ܦܬܲܟ̣ܪܹ̈ܐ ܚܲܪ̈ܒܹܐ ܕܲܗܘ݀ܵܘ ܦܲܚܹ̈ܐ ܠܣܵܓ̣ܘܿܕܲܝ̈ܗܘܿܢ: </l>
                <l>ܚܘܿܬܼܘ ܠܬܼܵܒ̣ܵܪܵܐ ܠܵܐ ܬܨܘܼܕܼܘܼܢ ܬܘܼܒ̣ ܠܲܡܚܲܒܵܠܘܼ܀ </l>
                <l>ܥܪܘܿܩܘ ܚܲܠܵܫܹ̈ܐ ܡ̣ܢ ܓܲ̄ܒܵܪܵܐ ܕܐܵܬܹ̇ܐ ܥܠܲܝܟ݁ܘܿܢ: </l>
                <l>ܠܵܐ ܬܩܘܿܡܘܼܢ ܬܘܼܒ̣ ܒܐܲܬܼܪܵܐ ܕܡܲܠܟܵܐ ܕܗܵܐ ܡܲܛܝܼ ܠܹܗ܀ </l>
                <l>ܥܒ̣ܝܼ̈ܕܹܐ ܕܲܫܩܲܠ̣ܘ ܫܸܡ ܐܲܠܵܗܵܐ ܘܕܲܠܚܘܼܗ̇ ܠܐܲܪܥܵܐ: </l>
                <l>ܗܵܐ ܥܵܒ̣ܘܿܕܼܵܐ ܕܵܠ̣ ܡ̣ܢ ܐܲܬܼܪܹܗ ܕܲܢܦܲܪܣܹܝܟ̣ܘܿܢ܀ </l>
                <l>ܪܘܼܚܵܐ ܢܸܦܩܲܬ݀ ܬܸܟ̣ܢܘܿܫ ܟܘܼ̈ܒܹ݁ܐ ܡ̣ܢ ܐܲܪ̈ܥܵܬܼܵܐ: </l>
                <l>ܥܪܘܿܩܘ ܙܝܼܙܵܢܹ̈ܐ ܡ̣ܢ ܥܲܠܥܵܠܵܐ ܡܵܪܲܬܼ ܣܵܘ̈ܦܹܐ܀ </l>
                <l>ܘܙܵܥܲܬ݀ ܫܸܚܪܵܐ ܕܲܦܬܲܟ̣ܪܘܼܬܼܵܐ ܡ̣ܢ ܓܲܢ̄ܒܵܪܵܐ: </l>
                <l>ܘܣܸܕܼܪܹ̈ܐ ܕܨܲܠܡܹ̈ܐ ܥܲܠ ܡܲܦܘܼܠܬܵܐ ܐܸܣܬܲܒܲܪܘ ܗ̄ܘ̣ܵܘ܀ </l>
                <l>ܢܦܲܩ̣ ܗ̄ܘ̣ܵܐ ܡܲܠܟܵܐ ܥܲܠ ܐܲܪ̈ܥܵܬܹܗ ܕܚܲܪ̈ܝܼܒ̣ܵܢ ܗ̄ܘܲܝ̈: </l>
                <l>ܘܫܲܪܝܼ ܣܓ̣ܝܼܕܼܵܐ ܕܲܒ̣ܗܲܠ̈ܟ̣ܵܬܹܗ ܢܫܲܝܸܢ ܐܸܢܹܝܢ܀ </l>
                <l>ܢܘܼܗܪܵܐ ܢܦܲܩ̣ ܗ̄ܘ̣ܵܐ ܕܲܠܚܸܫܘܿܟ̣ܵܐ ܕܥܵܠܡܵܐ ܢܸܩܛܘܿܠ: </l>
                <l>ܘܡ̣ܢ ܟܠ ܦܸܢ̈ܝܵܢ ܨܵܐܹ̇ܕܼ ܗ̄ܘ̣ܵܐ ܠܹܗ ܚܲܟ݁ܝܼܡܵܐܝܼܬܼ܀ </l>
                <l>ܠܒ̣ܵܒܹܠ ܫܲܕܲܪ ܟܵܘܟܲܒ̣ ܢܘܼܗܪܵܐ ܕܬܹܐܬܸܐ ܨܹܐܕܼܵܘܗܝ:</l>
                <pb ed="http://syriaca.org/bibl/1732" n="139"/>
                <l>ܘܲܢܚܸܬܼ ܗ̄ܘ̣ܵܐ ܠܹܗ ܠܐܲܪܥܵܐ ܕܡܸܨܪܹܝܢ ܕܬܸܢܗܲܪ ܡܸܢܹܗ܀ </l>
                <l>ܡܸܟܵܐ ܘܡܸܟܵܐ ܐܲܪܡ̣ܝܼ ܡܨܪܹܝܢ ܒܥܵܠܡܵܐ ܟ̱ܠܹܗ: </l>
                <l>ܕܟ̣ܠܵܗ̇ ܒܪܝܼܬܼܵܐ ܠܓ̣ܵܘܦܵܐ ܕܚܲܝܹ̈ܐ ܬܸܬܼܟܲܢܲܫ ܗ̄ܘ̣ܵܬܼ܀ </l>
                <l>ܠܬܲܪܬܹܝܢ ܦܸܢ̈ܝܵܢ ܕܲܒ̣ܨܸܢ̈ܥܵܬܼܗܹܝܢ ܡܲܪܝܼܪ̈ܵܢ ܗ̄ܘܲܝ̈: </l>
                <l>ܫܲܪܝܼ ܕܢܸܣܥܘܿܪ ܕܲܒ̣ܝܘܼܠܦܵܢܹܗ ܢܒܲܣܸܡ ܐܸܢܹܝܢ܀ </l>
                <l>ܠܒܲܪ̄ܬܼ ܟܲܠܕܼܵܝܹ̈ܐ ܒܚܘܼܛܵܐ ܕܢܘܼܗܪܵܐ ܢܲܓ̣ܕܵܗ̇ ܘܐܸܬܲܬ݀: </l>
                <l>ܘܲܢܚܸܬܼ ܣܲܥ̣ܪܵܗ̇ ܠܡܵܪܲܬܼ ܚܸܪ̈ܫܹܐ ܗܘ݀ ܒܲܩܢܘܿܡܹܗ܀ </l>
                <l>ܠܲܡܓ̣ܘܼܫܘܼܬܼܵܐ ܘܚܲܪܵܫܘܼܬܼܵܐ ܫܲܪܝܼ ܢܸܟ̣ܒ݁ܘܿܫ: </l>
                <l>ܕܟ̣ܠܗܘܿܢ ܩܸܛܵܪܹ̈ܐ ܕܥܵܘ̣ܠܵܐ ܢܸܫܪܸܐ ܡ̣ܢ ܬܲܪ̈ܬܲܝܗܹܝܢ܀ </l>
                <l>ܪܲܟܸܒ̣ ܥܸܠܬܼܵܐ ܕܡܸܥܪܲܩ ܥܵܪܹܩ ܡ̣ܢ ܗܹܪܘܿܕܸܣ: </l>
                <l>ܘܣܲܥ̣ܪܵܗ̇ ܠܡܸܨܪܹܝܢ ܕܡܪܝܼܪܘܼܬܼܵܗ̇ ܬܸܬܼܚܲܠܸܐ ܗ̄ܘ̣ܵܬܼ܀ </l>
                <l>ܐܸܢ ܠܵܘ ܢܸܣܥܘܿܪ ܠܐܲܪܥܵܐ ܕܡܸܨܪܹܝܢ ܐܸܬ݁ܛܲܝܲܒ̣ ܗ̄ܘ̣ܵܐ: </l>
                <l>ܠܡܘܿܢ ܠܵܐ ܥܪܲܩ ܗ̄ܘ̣ܵܐ ܠܒ̣ܵܒܹܠ ܡܵܕܹܝܢ ܥܲܡ ܐܝܼܙܓܲܕܵܘ̈ܗܝ܀ </l>
                <l>ܫ̣ܪܵܐ ܗ̄ܘ̣ܵܐ ܠܐܘܼܪܚܵܐ ܕܲܚܕܼܵܐ ܦܢܝܼܬܼܵܐ ܒܟ̣ܵܘܟܲܒ̣ ܢܘܼܗܪܵܐ: </l>
                <l>ܘܲܥܪܲܩ̣ ܠܲܚܕܼܵܐ ܕܲܒ̣ܬܼܪ̈ܲܬܲܝܗܹܝܢ ܣܲܒ̣ܪܵܐ ܢܸܙܪܘܿܥ܀ </l>
                <l>ܠܲܚܕܼܵܐ ܫܠܲܚ̣ ܠܵܗ̇ ܘܲܒ̣ܩܘܼܪ̈ܒܵܢܹܐ ܐ̄ܬܲܬ݀ ܠܐܝܼܩܵܪܹܗ: </l>
                <l>ܐܵܦ ܠܲܐ̄ܚܪܹܬܼܵܐ ܒܪܸ̈ܓ̣ܠܵܘܗܝ ܣܲܥ̣ܪܵܗ̇ ܡܟ݁ܝܼܟ̣ܵܐܝܼܬܼ܀ </l>
                <l>ܠܲܚܕܼܵܐ ܚ̣ܵܘܝܼ ܥܲܙܝܼܙܘܼܬܼܵܐ ܒܕܸܢܚܹܗ ܪܲܒܵܐ: </l>
                <l>ܠܲܐ̄ܚܪܹܬܼܵܐ ܕܹܝܢ ܡܲܟ݁ܝܼܟ̣ܘܼܬܼܵܐ ܕܡܸܥܪܲܩ ܥܵܪܹܩ܀ </l>
                <l>ܠܲܚܕܼܵܐ ܦܢܝܼܬܼܵܐ ܟܵܘܟ݁ܒ̣ܵܐ ܫܲܕܲܪ ܥܲܠ ܣܘܼܥܪܵܢܹܗ: </l>
                <l>ܘܠܲܐܬܼܪܵܐ ܐ̄ܚܪܹܢܵܐ ܟܡܹܐܢܵܐ ܥ̣ܒܲܕܼ ܗ̄ܘ̣ܵܐ ܕܥܲܪܼܩ ܗ̄ܘ̣ ܠܲܡ܀ </l>
                <l>ܚܲܝ̈ܠܹܐ ܕܪܵܘܡܵܐ ܡܸܬܼܪܲܗܒܝܼܢ ܗ̄ܘ̣ܵܘ ܥܲܠ ܐܘܼܪ̈ܚܵܬܹܗ:</l>
                <pb ed="http://syriaca.org/bibl/1732" n="140"/>
                <l>ܘܒܹܝܬܼ ܐܘܼܪ̈ܚܵܬܼܵܐ ܫܩܲܠܬܹܗ ܛܠܝܼܬܼܵܐ ܠܡܲܥܪܵܩܘܼܬܹܗ܀ </l>
                <l>ܡܙܝܼܥ ܠܲܟ̣ܪ̈ܘܿܒܹܐ ܘܙܵܥ̣ ܠܲܡ ܢܸܥܪܘܿܩ ܡ̣ܢ ܒܲܪܢܵܫܵܐ: </l>
                <l>ܛܥܝܼܢ ܠܲܒ̣ܪܝܼܬܼܵܐ ܘܒܹܝܬܼ ܐܘܼܪ̈ܚܵܬܼܵܐ ܡܸܫܬܲܩܲܦ ܗ̄ܘ̣ܵܐ܀ </l>
                <l>ܕܢܸܬܸܠ ܙܸܕܼܩܵܐ ܠܦܲܓ̣ܪܵܢܘܼܬܹܗ ܝܲܗ̄ܒ̣ ܗ̄ܘ̣ܵܐ ܐܲܬܼܪܵܐ: </l>
                <l>ܥܲܕܼ ܡܸܬܼܪܲܒܸܐ ܒܛܲܟ̣ܣܵܐ ܕܐ̄ܢܵܫܵܐ ܘܗܵܝܕܹܝܢ ܚܵܐܹ̇ܫ܀ </l>
                <l>ܥܪܲܩ̣ ܡ̣ܢ ܚܲܪܒܵܐ ܠܵܐ ܗ̄ܘ̣ܵܐ ܕܠܲܓ̣ܡܵܪ ܢܲܡܸܕܼ ܡܸܢܵܗ̇: </l>
                <l>ܐܸܠܵܐ ܢܛܲܪ ܗ̄ܘ̣ܵܐ ܕܲܠܐ̄ܢܵܫܘܼܬܹܗ ܕܝܼܠܵܗ̇ ܢܸܬܸܠ܀ </l>
                <l>ܩܵܘܡܬܼܵܐ ܓܡܝܼܪܬܵܐ ܝܲܗ̄ܒ̣ ܗ̄ܘ̣ܵܐ ܠܚܲܫܹ̈ܐ ܟܲܕܼ ܣܵܡ̣ ܐܲܦܵܘ̈ܗܝ: </l>
                <l>ܘܡܸܛܠܗܵܢܵܐ ܥܪܲܩ̣ ܗ̄ܘ̣ܵܐ ܡܸܢܗܘܿܢ ܟܲܕܼ ܝܲܠܘܼܕܼܵܐ ܗ̄ܘ̣܀ </l>
                <l>ܡܕܲܒܪܵܢܘܼܬܼܵܐ ܕܦܲܓ̣ܪܹܗ ܢܛܲܪ ܗ̄ܘ̣ܵܐ ܕܠܵܐ ܢܸܬܼܒܲܠܒܲܠ: </l>
                <l>ܘܲܠܬܲܪܒܼܬܹܗ ܣܵܡ̣ ܗ̄ܘ̣ܵܐ ܙܲܒ̣ܢܵܐ ܢܩܘܼܡ ܥܲܠ ܕܝܼܠܹܗ܀</l>
                <l>ܣܵܥܘܿܪܘܼܬܹܗ ܠܵܐ ܕܹܝܢ ܒܸܛܠܲܬ݀ ܡ̣ܢ ܛܵܒ̣̈ܵܬܼܵܐ: </l>
                <l>ܕܐܵܦ ܟܲܕܼ ܥܵܪܹܩ ܗܘ݀ ܒܗܵܝ̇ ܕܝܼܠܹܗ ܡܸܬܼܚܲܫܲܚ ܗ̄ܘ̣ܵܐ܀ </l>
                <l>ܠܐܲܪܥܵܐ ܟܪܝܼܗܬܵܐ ܣ̣ܥܲܪ ܗ̄ܘ̣ܵܐ ܒܪ̈ܲܚܡܹܐ ܕܬܸܬܼܚܲܠܲܡ ܗ̄ܘ̣ܵܬܼ: </l>
                <l>ܘܲܠܐܲܠܵܗܵܘ̈ܗܝ ܕܲܬܼܪܵܐ ܩ̣ܪܵܐ ܗ̄ܘ̣ܵܐ ܠܲܣܚܝܼܦܘܼܬܼܵܐ܀ </l>
                <l>ܒܝܼܠܝܼܕܼܘܼܬܹܗ ܢܚܸܬܼ ܕܲܢܒܲܝܐܹܝܗ̇ ܠܲܡܡܲܟܲܟ̣ܬܵܐ: </l>
                <l>ܕܲܥܓ̣ܝܼܢܵܐ ܗ̄ܘ̣ܵܬܼ ܥܲܠ ܝܲܠܘܼ̈ܕܹܐ ܕܐܸܬܼܢܲܟܲܣܘ ܗ̄ܘ̣ܵܘ܀ </l>
                <l>ܠܐܲܪܥܵܐ ܕܡܸܨܪܹܝܢ ܕܐܸܣܬܲܬܲܪ ܒܵܗ̇ ܡܘܼܫܹܐ ܥܲܒ̣ܕܹܗ: </l>
                <l>ܐ̄ܙܲܠ̣ ܕܲܢܫܲܡܠܸܐ ܨܘܼܪܬܵܐ ܕܐ̄ܪ̈ܵܙܹܐ ܕܐܸܬܼܪܲܫܡܲܬ݀ ܠܹܗ܀ </l>
                <l>ܣܵܛܵܢܵܐ ܕܹܝܢ ܥܲܡ ܗܹܪܘܿܕܸܣ ܡܸܬܼܠܲܚܲܡ ܗ̄ܘ̣ܵܐ: </l>
                <l>ܕܐܘܼܪܚܹܗ ܕܡܲܠܟܵܐ ܒܣܲܝܦܵܐ ܢܸܦܣܘܿܩ ܡ̣ܢ ܛܵܒ̣ܵܬܼܵܐ܀ </l>
                <l>ܚ̣ܙܵܐ ܥܵܘܵܠܵܐ ܕܒܲܙܲܚܘ ܗ̄ܘ̣ܵܘ ܒܹܗ ܡܓ̣ܘܼ̈ܫܲܝ ܦܵܪܹܣ:</l>
                <pb ed="http://syriaca.org/bibl/1732" n="141"/>
                <l>ܘܐܸܬܼܡܲܪܡܲܪ ܗ̄ܘ̣ܵܐ ܕܲܚܠܵܦ ܛܲܠܝܵܐ ܩܸܛ̈ܠܹܐ ܢܸܥܒܸ݁ܕܼ܀ </l>
                <l>ܚ̣ܙܵܐ ܕܠܵܐ ܝܑܼܕܸܥ ܕܡܲܢ̣ܘܼ ܡܲܠܟܵܐ ܕܡܲܩܪܸܒ̣ ܥܲܡܹܗ: </l>
                <l>ܘܥܲܠ ܡܲܫܪܝܼܬܼܵܐ ܟ̱ܠܵܗ̇ ܓܙܲܡ̣ ܗ̄ܘ̣ܵܐ ܕܟ̣ܠܵܗ̇ ܢܵܘܒܸ݁ܕܼ܀ </l>
                <l>ܡܸܬܼܚܲܫܲܒ̣ ܗ̄ܘ̣ܵܐ ܕܲܒ̣ܓ̣ܵܘ ܣܸܕܼܪܵܐ ܓܢܸܐ ܪܲܒ݁ ܚܲܝܠܵܐ: </l>
                <l>ܠܟ̣ܠܹܗ ܐܸܚܪܘܿܒ̣ ܘܬܲܡܵܢ ܡܵܐܹ̇ܬܼ ܟܲܕܼ ܝܑܼܕܼܝܼܥ܀ </l>
                <l>ܐܸܬ݁ܛܲܫܝܼ ܠܹܗ ܪܹܫܵܐ ܒܓ̣ܘܼܪܵܐ ܘܠܵܐ ܡܸܬܼܚܵܘܸܐ: </l>
                <l>ܟ̱ܠܵܗ̇ ܬܸܒ̣ܠܲܥ ܘܗܵܐ ܐܸܬܼܒܲܠܗܝܼ ܥܲܡ ܠܸܓ̣ܝܘܿܢܵܘ̈ܗܝ܀ </l>
                <l>ܥܲܠ̣ ܠܹܗ ܠܣܝܼܥܬܵܐ ܘܠܵܐ ܦܵܪܹܫ ܠܹܗ ܐ̄ܢܵܫ ܡ̣ܢ ܟܸܢܫܹ̈ܐ: </l>
                <l>ܬܸܦܘܿܩ ܚܲܪܒܵܐ ܘܥܲܡܗܘܿܢ ܡܵܐܹ̇ܬܼ ܥܲܡ ܣܲܓ݁ܝܼ̈ܐܹܐ܀ </l>
                <l>ܠܵܐ ܝܵܕܲܥ̇ ܗ̄ܘ̣ܵܐ ܕܵܘܝܵܐ ܕܡܲܩܪܸܒ̣ ܥܲܡ ܓܲܢ̄ܒܵܪܵܐ: </l>
                <l>ܕܐܲܬܼܪܵܐ ܐ̄ܚܪܹܢܵܐ ܐܲܙܝܼܠ ܢܸܣܥܘܿܪ ܘܲܢܒܲܙܲܚ ܠܹܗ܀ </l>
                <l>ܫܲܢܝܼ ܗ̄ܘ̣ܵܐ ܠܹܗ ܡܲܠܟܵܐ ܠܡܸܨܪܹܝܢ ܥܲܠ ܣܘܼܥܪܵܢܹܗ: </l>
                <l>ܘܦܵܫ̣ ܗܹܪܘܿܕܸܣ ܟܲܕܼ ܡܸܬܼܡܲܪܡܲܪ ܥܲܠ ܣܘܼܥܪܵܢܵܐ܀ </l>
                <l>ܓܘܼܪܝܵܐ ܕܐܲܪܝܵܐ ܒܥܵܒܲܝ̈ ܡܸܨܪܹܝܢ ܡܸܬܼܓܲܐܸܐ ܗ̄ܘ̣ܵܐ: </l>
                <l>ܘܬܲܥܠܵܐ ܫܝܼܛܵܐ ܡܸܙܕܲܪܟܲܠ ܗ̄ܘ̣ܵܐ ܠܡܵܘܒܵܕܼܘܼܬܹܗ܀ </l>
                <l>ܐ̄ܙܲܠ̣ ܗ̄ܘ̣ܵܐ ܢܸܫܪܵܐ ܣܵܡ̣ ܗ̄ܘ̣ܵܐ ܩܸܢܹܗ ܒܐܲܪܥܵܐ ܕܡܸܨܪܹܝܢ: </l>
                <l>ܘܢܸܨܵܐ ܕܲܝܗܘܼܕܼ ܡܸܫܬܲܢܸܐ ܗ̄ܘ̣ܵܐ ܥܠܵܘܗܝ ܕܲܢܡܝܼܬܼܝܼܘܗܝ܀ </l>
                <l>ܥ̣ܒܲܕܼ ܗ̄ܘ̣ܵܐ ܟܡܹܐܢܵܐ ܡܲܠܟܵܐ ܢܟ̣ܝܼܠܵܐ ܘܠܵܐ ܩܵܡܲܬ݀ ܠܹܗ: </l>
                <l>ܘܫܲܪܝܼ ܒܓܸܠܝܵܐ ܕܲܢܩܝܼܡ ܓܲܒܵܐ ܠܡܸܬܼܟܲܬܵܫܘܼ܀ </l>
                <l>ܚ̣ܙܵܐ ܕܐܸܬܼܒܲܙܲܚ ܡ̣ܢ ܐܝܼܙ̈ܓܲܕܹܐ ܕܫܵܛ̣ܘܼܗܝ ܘܲܥ̣ܒܲܪܘ: </l>
                <l>ܘܲܓ̣ܙܲܡ̣ ܕܢܵܘܒܸ݁ܕܼ ܐܵܦ ܠܹܗ ܡܲܠܟܵܐ ܕܐܸܬ݀ܵܘ ܨܹܐܕܼܵܘܗܝ܀ </l>
                <l>ܣܕܲܪ ܗ̄ܘ̣ܵܐ ܩܪܵܒ̣ܵܐ ܡܲܠܟܵܐ ܛܪܘܼܢܵܐ ܥܲܡ ܝܲܠܘܼܕܼܵܐ:</l>
                <pb ed="http://syriaca.org/bibl/1732" n="142"/>
                <l>ܘܫܲܪܝܼ ܕܢܸܚܪܘܿܒ̣ ܫܲܒ̣ܪܹ̈ܐ ܕܨܸܗܝܘܿܢ ܟܲܕܼ ܠܵܐ ܐܲܣܟܸܠ̣ܘ܀ </l>
                <l>ܫܲܕܲܪ ܚܲܪܒܵܐ ܥܲܠ ܒܹܝܬܼܠܚܸܡ ܩܘܼܪܝܲܬܼ ܡܲܠܟܵܐ: </l>
                <l>ܕܲܢܩܲܛܸܠ ܗ̄ܘ̣ܵܐ ܛܠܵܝܹ̈ܐ ܟܠܗܘܿܢ ܕܐܝܼܬܼ ܒܲܬܼܚܘܼܡܹ̈ܝܗ̇܀ </l>
                <l>ܡ̣ܢ ܒܲܪ ܬܲܪܬܹܝܢ ܫܢܲܝ̈ܵܐ ܘܲܠܬܲܚܬ݁ ܡܸܬܼܩܲܛܠܝܼܢ ܗ̄ܘ̣ܵܘ: </l>
                <l>ܐܲܝܟ̣ ܗܵܘ̇ ܙܲܒ̣ܢܵܐ ܕܥܲܩܸܒ̣ ܘܝܼܠܸܦ̣ ܡ̣ܢ ܐܝܼܙ̈ܓܲܕܹܐ܀ </l>
                <l>ܠܲܫܢ̈ܝܼܢ ܬܲܪܬܹܝܢ ܡܓ̣ܘܼ̈ܫܹܐ ܥܲܠ̣ܘ ܗ̄ܘ̣ܵܘ ܠܐܲܪܥܵܐ ܕܲܝܗܘܼܕܼ: </l>
                <l>ܘܟܲܕܼ ܐܸܫܬܲܐܲܠܘ ܡ̣ܢ ܗܹܪܘܿܕܸܣ ܗܵܕܹܐ ܚܵܘܝܼܘ܀ </l>
                <l>ܡ̣ܢ ܟܲܕܼ ܐܲܩܒܸܠ̣ܘ ܕܸܢܚܹܗ ܕܡܲܠܟܵܐ ܒܹܝܬܼ ܢܲܗܝܼܪܹ̈ܐ: </l>
                <l>ܠܫܲܢ̄ܬܵܐ ܕܬܲܪܬܹܝܢ ܣܡܲܟ̣ܘ ܠܐܘܿܪܸܫܠܸܡ ܒܐܝܼܩܵܪ̈ܲܝܗܘܿܢ܀ </l>
                <l>ܘܟܲܕܼ ܗܹܪܘܿܕܸܣ ܫܲܪܝܼ ܕܢܸܚܪܘܿܒ̣ ܫܲܒ̣ܪ̈ܵܘܗܝ ܕܐܲܬܼܪܵܐ: </l>
                <l>ܡ̣ܢ ܒܲܪ ܬܲܪܬܹܝܢ ܘܲܠܬܲܚܬ݁ ܫܲܪܝܼ ܕܢܸܩܛܘܿܠ ܐܸܢܘܿܢ܀ </l>
                <l>ܩܪܵܒ̣ܵܐ ܚܲܕܼܬܼܵܐ ܥ̣ܒܲܕܼ ܩܲܢܝܼܛܵܐ ܘܲܗܘ݀ܵܐ ܒܸܙܚܵܐ: </l>
                <l>ܕܠܲܒ̣ܢܲܝ̈ ܫܲܢ̄ܬܵܐ ܩ̣ܪܵܐ ܠܬܲܟ̣ܬ݁ܘܼܫܵܐ ܕܢܸܚܪܘܿܒ̣ ܐܸܢܘܿܢ܀ </l>
                <l> ܦܸܣܵܐ ܕܫܲܒ̣ܪܹ̈ܐ ܐܸܬܼܢܲܩܫܲܬ݀ ܗ̄ܘ̣ܵܬܼ ܒܐܲܪܥܵܐ ܕܲܝܗܘܼܕܼ: </l>
                <l>ܘܲܚܠܵܦ ܡܲܠܟܵܐ ܕܐܸܬ݀ܵܐ ܠܥܵܠܡܵܐ ܡܸܬܼܩܲܛܠܝܼܢ ܗ̄ܘ̣ܵܘ܀ </l>
                <l>ܣܵܗ̈ܕܹܐ ܚܲܕܼ̈ܬܹܐ ܗܘ݀ܵܘ ܠܹܗ ܠܲܒ̣ܪܵܐ ܟܲܕܼ ܡܸܬܼܩܲܛܠܝܼܢ: </l>
                <l>ܘܲܒ̣ܚܲܫܲܝ̈ܗܘܿܢ ܕܲܪܫܘܼܗ̇ ܠܐܘܼܪܚܵܐ ܕܩܸܛܠܹܗ ܕܲܒ̣ܪܵܐ܀ </l>
                <l>ܚܕܼ̈ܘܿܓܹܐ ܪ̈ܚܝܼܡܹܐ ܕܲܠܡܸܫܬܘܼܬܹܗ ܕܚܲܬܼܢܵܐ ܡܲܢܲܥ̣ܘ: </l>
                <l>ܘܩܲܪܸܒ̣ܘ ܗ̄ܘ̣ܵܘ ܠܹܗ ܕܡܵܐ ܫܲܪܘܵܝܵܐ ܡ̣ܢ ܨܵܘܪ̈ܲܝܗܘܿܢ܀ </l>
                <l>ܒܢܲܝ̈ ܣܲܟ݁ܝܼܢܵܐ ܕܟܲܪܣܵܐ ܕܚܲܫܹ̈ܐ ܝܸܠܕܲܬ݀ ܐܸܢܘܿܢ: </l>
                <l>ܕܢܸܗܘܘܿܢ ܦܵܠܚܹ̈ܐ ܠܡܲܠܟܵܐ ܡܫܼܚܵܐ ܒܫܘܼܩܵܦܲܝ̈ܗܘܿܢ܀ </l>
                <l>ܗܘ݀ܵܐ ܡܪܲܒ݁ܝܵܢܗܘܿܢ ܣܲܝܦܵܐ ܠܛܝܼܫܵܐ ܘܫܲܩܸܠ̣ ܐܸܢܘܿܢ:</l>
                <pb ed="http://syriaca.org/bibl/1732" n="143"/>
                <l>ܘܛܸܥܲܬ݀ ܐܸܢܘܿܢ ܟܸܢܦܵܐ ܕܚܲܪܒܵܐ ܘܢܲܨܪܲܬ݀ ܐܸܢܘܿܢ܀ </l>
                <l>ܓܥܲܝ̈ ܐܸܡ̈ܗܵܬܼܵܐ ܕܲܚܙܲܝ̈ ܚܲܪܒܵܐ ܕܝܲܠܘܼܕܼܵܝ̈ܗܹܝܢ: </l>
                <l>ܕܲܒ̣ܦܘܼܩܕܵܢܹܗ ܕܡܲܠܟܵܐ ܛܪܘܿܢܵܐ ܡܸܬܼܩܲܛܠܝܼܢ ܗ̄ܘ̣ܵܘ܀ </l>
                <l>ܐܲܝܠܸܠ̣ ܣܲܬܹ̈ܐ ܥܲܠ ܛܘܼ̈ܛܝܵܬܼܗܹܝܢ ܒܲܟܵܪ̈ܵܬܼܵܐ: </l>
                <l>ܕܥܲܠ ܗ̄ܘ̣ܵܐ ܚܙܝܼܪܵܐ ܘܡܲܥܸܣ̣ ܐܸܢܹܝܢ ܥܲܠ ܣܵܘܟܲܝ̈ܗܹܝܢ܀ </l>
                <l>ܒܟܲܝ̈ ܚܲܩ̈ܠܵܬܼܵܐ ܕܒܹܝܬܼ ܐܲܒ̣ܪܵܗܵܡ ܪܵܥܘܿܡܵܐܝܼܬܼ: </l>
                <l>ܕܲܢܚܸܬܼ ܒܲܪܕܼܵܐ ܘܐܲܬܲܪ ܡܸܢܗܹܝܢ ܠܲܫܢܵܢܲܝ̈ܗܹܝܢ܀ </l>
                <l>ܝܸܗܒܲܬ݀ ܩܵܠܵܐ ܥܵܢܹ̈ܗ ܕܐܝܼܣܚܵܩ ܡ̣ܢ ܐܘܼܠܨܵܢܵܐ: </l>
                <l>ܕܥܲܠ̣ ܗ̄ܘ̣ܵܐ ܕܹܐܒ̣ܵܐ ܢܸܣܪܘܿܚ ܐܸܡܪܹ̈ܝܗ̇ ܕܲܪܚܝܼܡܝܼܢ ܗ̄ܘ̣ܵܘ܀ </l>
                <l>ܪܒ̣ܵܒ̣ܬܵܐ ܕܚܲܫܹ̈ܐ ܐܸܫܬܲܡܥܲܬ݀ ܗ̄ܘ̣ܵܬܼ ܨܹܝܕܼ ܒܲܪ̄ܬܼ ܝܲܥܩܘܿܒ̣: </l>
                <l>ܕܲܚܙܵܬ݀ ܠܲܒ̣ܢܹ̈ܝܗ̇ ܟܲܕܼ ܡܸܬܼܚܲܪܒ݁ܝܼܢ ܡ̣ܢ ܗܹܪܘܿܕܸܣ܀ </l>
                <l>ܒܟ̣ܵܬ݀ ܗ̄ܘ̣ܵܬܼ ܪܵܚܹܠ ܕܲܚܙܵܬ݀ ܠܲܒ̣ܢܹ̈ܝܗ̇ ܕܠܵܐ ܐܝܼܬܲܝܗܘܿܢ: </l>
                <l>ܘܨܵܬܼ ܐܹܪܲܡܝܵܐ ܘܲܫܡܲܥ̣ ܩܵܠܵܗ̇ ܒܹܝܬܼ ܓܸܠܝܵܢܹ̈ܐ܀ </l>
                <l>ܩܵܠܵܐ ܒܪܵܡܬܼܵܐ ܫܡܲܥ̣ ܗ̄ܘ̣ܵܐ ܢܒ̣ܝܼܵܐ ܕܒܸܟ̣ܝܵܐ ܪܲܒܵܐ: </l>
                <l>ܪܵܚܹܝܠ ܒܵܟ̣ܝܵܐ ܘܠܵܐ ܠܲܡ ܨܵܒ̣݁ܝܵܐ ܠܡܸܬܼܒܲܝܵܐܘܼ܀ </l>
                <l>ܠܵܗ̇ ܠܲܟ̣ܢܘܼܫܬܵܐ ܟܲܢܝܼ ܒܪܵܚܹܝܠ ܗܵܝ̇ ܒܲܪ̄ܬܼ ܠܵܒ̣ܵܢ: </l>
                <l>ܐܸܡܹܗ ܕܝܵܘܣܸܦ ܕܐܲܝܠܸܠ̣ ܐܲܒ̣ܘܼܗܝ ܥܲܠ ܫܘܼܩܵܦܹܗ܀ </l>
                <l>ܠܵܐ ܨܵܒܹ̇ܐ ܗ̄ܘ̣ܵܐ ܠܡܸܬܼܒܲܝܵܐܘܼ ܣܵܒ̣ܵܐ ܝܲܥܩܘܿܒ̣: </l>
                <l>ܟܡܵܐ ܕܣܵܒܲܪ ܗ̄ܘ̣ܵܐ ܕܲܩܛܝܼܠ ܝܵܘܣܸܦ ܡ̣ܢ ܓܲܝܵܣܹ̈ܐ܀ </l>
                <l>ܐܵܦܠܵܐ ܟܢܘܼܫܬܵܐ ܡܸܬܼܦܲܢܝܵܐ ܗ̄ܘ̣ܵܬܼ ܥܲܠ ܒܘܼܝܵܐܵܐ: </l>
                <l>ܟܡܵܐ ܕܪܵܢܝܵܐ ܗ̄ܘ̣ܵܬܼ ܕܲܩܛܝܼܠ ܡܲܠܟܵܐ ܥܲܡ ܝܲܠܘܼ̈ܕܹܐ܀ </l>
                <l>ܡܥܵܕܲܐ ܗ̄ܝܼ ܡܸܨܪܹܝܢ ܕܲܠܦܵܪ̈ܘܿܩܹܐ ܕܥܲܡܵܐ ܬܸܛܘܿܪ:</l>
                <pb ed="http://syriaca.org/bibl/1732" n="144"/>
                <l>ܘܟܲܕܼ ܡܸܣܬܲܒ̣ܝܼܢ ܕܲܩܛܝܼ̈ܠܹܐ ܐ̄ܢܘܿܢ ܚܲܝܝܼܢ ܗ̄ܘ̣ܵܘ ܒܵܗ̇܀ </l>
                <l>ܚܲܝ ܗ̄ܘ̣ܵܐ ܒܡܸܨܪܹܝܢ ܝܵܘܣܸܦ ܘܲܥܒ̣ܝܼܕܼ ܐܸܒ̣ܠܵܐ ܠܐܲܒ̣ܘܼܗܝ: </l>
                <l>ܘܠܵܐ ܨܵܒܹ̇ܐ ܗ̄ܘ̣ܵܐ ܠܡܸܬܼܒܲܝܵܐܘܼ ܥܲܠ ܚܲܒ݁ܝܼܒܹܗ܀ </l>
                <l>ܠܬܲܡܵܢ ܫܲܢܝܼ ܕܢܸܥܪܘܿܩ ܡܵܪܲܢ ܡ̣ܢ ܗܹܪܘܿܕܸܣ: </l>
                <l>ܘܪܵܚܹܝܠ ܒܵܟ̣݁ܝܵܐ ܕܲܩܛܝܼܠ ܗ̄ܘ̣ܵܐ ܠܲܡ ܥܲܡ ܝܲܠܘܼ̈ܕܹܐ܀ </l>
                <l>ܐ̄ܡܲܪ ܠܵܗ̇ ܢܒ̣ܝܼܵܐ ܕܲܫܠܵܝ ܕܐܝܼܬܼ ܗ̄ܘ̣ ܐܲܓ̣ܪܵܐ ܠܕܸܡܥܲܝ̈ܟ݁ܝܼ: </l>
                <l>ܐܲܝܟ̣ ܐ̄ܢܵܫ ܢܹܐܡܲܪ ܚܲܝ ܗ̄ܘ̣ ܡܲܠܟܵܐ ܠܵܐ ܬܸܟ̣ܪܸܐ ܠܹܟ̣ܝ܀ </l>
                <l>ܗܵܐ ܒܡܸܨܪܹܝܢ ܗ̄ܘ̣ ܐܵܘܨܲܪ ܣܲܒ̣ܥܵܐ ܕܲܡܒܲܝܲܐ ܠܹܟ̣ܝ: </l>
                <l>ܡܵܪܹܗ ܕܝܵܘܣܸܦ ܕܐܵܦ ܗܘ݀ ܚܲܕܝܼ ܠܐܲܒ̣ܘܼܗܝ ܬܲܡܵܢ܀ </l>
                <l>ܐ̄ܪ̈ܵܙܹܐ ܣܬܼܝܼܪܹ̈ܐ ܫܲܡ̣ܠܝܼ ܡܲܚܬܹܗ ܕܲܠܓܟܵܘ ܡܸܨܪܹܝܢ: </l>
                <l>ܕܲܩ̣ܪܵܝܗܝ ܐܲܒ̣ܵܐ ܒܹܪܝ ܡ̣ܢ ܡܸܨܪܹܝܢ ܒܲܢܒ̣ܝܼܘܼܬܼܵܐ܀ </l>
                <l>ܘܟܲܕܼ ܣܵܥܲܪ ܗ̄ܘ̣ܵܐ ܡܲܠܟܵܐ ܐܘܼܪܚܹܗ ܒܹܝܬܼ ܡܸܨܪ̈ܵܝܹܐ: </l>
                <l>ܫܲܒ̣ܪܹ̈ܝܗ̇ ܕܲܝܗܘܼܕܼ ܡܸܛܠܵܬܹܗ ܡܸܬܼܩܲܛܠܝܼܢ ܗ̄ܘ̣ܵܘ܀ </l>
                <l>ܫܒܲܩ̣ ܗܹܪܘܿܕܸܣ ܟܠܗܘܿܢ ܡܲܠܟܹ̈ܐ ܕܐܝܼܬܼ ܒܲܬܼܚܘܼܡܵܘ̈ܗܝ: </l>
                <l>ܘܥܲܡ ܝܲܠܘܼ̈ܕܹܐ ܣܕܲܪ ܗ̄ܘ̣ܵܐ ܩܪܵܒ̣ܵܐ ܠܡܸܬܼܟܲܬܵܫܘܼ܀ </l>
                <l>ܩܵܡ̣ܘ ܗ̄ܘ̣ܵܘ ܩܕܼܵܡܵܘܗܝ ܫܲܒ̣ܪܹ̈ܝܗ̇ ܕܨܸܗܝܘܿܢ ܕܲܢܟܲܠܘܿܢܵܝܗܝ: </l>
                <l>ܘܐܲܢܝܼܩ ܣܲܝܦܹܗ ܥܲܠ ܫܲܦܝܼܪܹ̈ܐ ܘܢܲܟܸܣ̣ ܐܸܢܘܿܢ܀ </l>
                <l>ܠܓ̣ܘܼܕܹܗ ܕܡܲܠܟܵܐ ܚ̣ܪܲܒ̣ ܥܵܘܵܠܵܐ ܘܠܹܗ ܠܵܐ ܐܲܟ݁ܝܼ: </l>
                <l>ܒܸܠܥܲܬ݀ ܣܝܼܥܬܹܗ ܕܗܘ݀ ܢܸܬܼܦܲܨܸܐ ܡ̣ܢ ܣܲܟ݁ܝܼܢܵܐ܀ </l>
                <l>ܛܠܵܝܹ̈ܐ ܣܕܲܪܘ ܗ̄ܘ̣ܵܘ ܥܲܡ ܗܹܪܘܿܕܸܣ ܘܐܲܩ̣ܪܸܒ̣ܘ ܥܲܡܹܗ: </l>
                <l>ܘܼܙܟ̣ܵܘ ܗܸܢܘܿܢ ܕܲܠܪܲܒ݁ ܚܲܝܠܵܐ ܠܵܐ ܐܲܫܠܸܡ̣ܘ ܗ̄ܘ̣ܵܘ܀ </l>
                <l>ܐܲܩܝܼܡ̣ܘ ܓܲܒܵܐ ܘܡܝܼܬܼܘ ܗ̄ܘ̣ܵܘ ܟܠܗܘܿܢ ܡ̣ܢ ܬܲܟ̣ܬ݁ܘܼܫܵܐ:</l>
                <pb ed="http://syriaca.org/bibl/1732" n="145"/>
                <l>ܘܠܵܐ ܒܲܕܸܩ̣ܘ ܗ̄ܘ̣ܵܘ ܐܲܝܟܵܐ ܗ̄ܘ̣ ܡܲܠܟܵܐ ܕܲܠܡܵܐ ܢܸܒ̣ܠܲܥ܀ </l>
                <l>ܐܘܿ ܗܹܪܘܿܕܸܣ ܡܘܿܢ ܐܲܣܟܸܠ̣ܘ ܒܵܟ̣ ܫܲܒ̣ܪ̈ܲܝ ܥܲܡܵܐ: </l>
                <l>ܕܓ̣ܘܼܢܚܵܐ ܗ̄ܘ̣ ܕܲܪܵܟ̣ ܕܥܲܡ ܝܲܠܘܼ̈ܕܹܐ ܡܸܬܼܟܲܬܲܫ ܐܲܢ̄ܬ݁܀ </l>
                <l>ܒܝܵܢܩܲܝ̈ ܚܲܠܒ̣ܵܐ ܡܸܫܬܲܒ̣ܗܲܪ ܐܲܢ̄ܬ݁ ܥܲܠ ܢܸܨܚܵܢܵܐ: </l>
                <l>ܘܚܵܒ̣ ܠܹܗ ܓܲܒܵܟ̣ ܡ̣ܢ ܬܲܟ̣ܬ݁ܘܼܫܵܐ ܕܡܲܠܟܵܐ ܠܵܐ ܡܝܼܬܼ܀ </l>
                <l>ܫܲܒ̣ܪܹ̈ܐ ܒܕܲܪܵܐ ܢܨܲܚܘ ܘܲܙܟ̣ܵܐܘܼܟ̣ ܬܸܗܘܸܐ ܒܸܙܚܵܐ: </l>
                <l>ܕܪܹܫܵܗ̇ ܕܣܝܼܥܬܵܐ ܠܵܐ ܐܸܬܼܒܲܣܒܲܣ ܡ̣ܢ ܣܲܟ݁ܝܼܢܵܐ܀ </l>
                <l>ܡܝܼܬܼܘܙ ܓܲܕܼܘܼ̈ܕܹܐ ܘܠܵܐ ܡܝܼܬܼ ܚܲܬܼܢܵܐ ܕܠܵܘ ܙܲܒ̣ܢܹܗ ܗ̄ܘ̣ܵܐ: </l>
                <l>ܣܡܵܟ̣ܵܐ ܒܠܲܥ̣ ܗ̄ܘ̣ܵܐ ܘܡܵܪܹܐ ܚܠܘܿܠܵܐ ܠܵܐ ܐܸܨܛܲܥܲܪ܀ </l>
                <l>ܐ̄ܙܲܠ ܗ̄ܘ̣ܵܐ ܚܲܬܼܢܵܐ ܢܙܲܡܢܝܼܗ̇ ܠܡܸܨܪܹܝܢ ܬܹܐܬܸܐ ܥܲܡܹܗ: </l>
                <l>ܘܫܸܠܛܲܬ݀ ܚܲܪܒܵܐ ܒܟ̣ܠܗܘܿܢ ܥܠܲܝܡܵܘ̈ܗܝ ܥܲܕܼ ܐܵܬܹ̇ܐ ܗܘ݀܀ </l>
                <l>ܚܠܘܿܠܵܐ ܕܲܕܼܡܵܐ ܐ̄ܬ݀ܵܐ ܗ̄ܘ̣ܵܐ ܕܢܸܥܒܸ݁ܕܼ ܒܐܲܪܥܵܐ ܕܲܝܗܘܼܕܼ: </l>
                <l>ܘܐܸܙܕܲܡܲܢܘ ܗ̄ܘ̣ܵܘ ܫܲܒ̣ܪ̈ܵܘܗܝ ܕܐܲܬܼܪܵܐ ܠܡܸܬܼܢܵܟܵܣܘܼ܀ </l>
                <l>ܕܡܵܐ ܕܲܪ̈ܚܝܼܡܹܐ ܥܲܠ̣ ܠܲܚܠܘܼܠܵܐ ܚܠܵܦ ܪܘܼܡܝܵܢܵܐ: </l>
                <l>ܕܟ̣ܠܹܗ ܚܠܘܿܠܵܐ ܒܲܕܼܡܵܐ ܢܲܦܪܸܓ̣ ܡ̣ܢ ܫܘܼܪܵܝܵܐ܀ </l>
                <l>ܩܸܛܠܵܐ ܨܝܼܪ ܗ̄ܘ̣ܵܐ ܥܲܠ ܡܸܫܬܘܼܬܼܵܐ ܐ̄ܪܵܙܘܵܢܵܐܝܼܬܼ: </l>
                <l>ܘ̣̣ܠ ܡܲܢ ܕܐܸܬ݀ܵܐ ܕܢܸܗܘܸܐ ܚܕܼܘܿܓ̣ܵܐ ܕܡܹܗ ܐܲܪܡ̣ܝܼ ܗ̄ܘ̣ܵܐ܀ </l>
                <l>ܢܦܲܩ̣ ܗ̄ܘ̣ܵܐ ܐ̄ܪܵܙܵܐ ܩܛܲܦ̣ ܗ̄ܘ̣ܵܐ ܥܸܢܒܹ̈ܐ ܒܲܟܵܪ̈ܵܬܼܵܐ: </l>
                <l>ܘܲܥ̣ܨܲܪ ܡܸܢܗܹܝܢ ܚܲܡܪܵܐ ܚܲܕܼܬܼܵܐ ܠܚܲܬܼܢܵܐ ܡܲܠܟܵܐ܀ </l>
                <l>ܒܪܵܗ̇ ܕܲܒ̣ܬܼܘܼܠܬܵܐ ܚܕ̈ܘܿܓܹܐ ܒܬܼܘܼ̈ܠܹܐ ܙܲܡܸܢ ܗ̄ܘ̣ܵܐ ܠܹܗ: </l>
                <l>ܕܒܲܕܼܡܵܐ ܒܬܼܘܼܠܵܐ ܢܨܘܼܪܘܼܢ ܩܸܛܠܹܗ ܘܲܕܼܒ̣ܝܼܚܘܼܬܹܗ܀ </l>
                <l>ܫܦܲܝ̈ܵܐ ܠܫܲܦܝܵܐ ܐܸܬܼܩܲܛܲܥܘ ܗ̄ܘ̣ܵܘ ܟܲܕܼ ܠܵܐ ܐܲܣܟܸܠ̣ܘ</l>
                <pb ed="http://syriaca.org/bibl/1732" n="146"/>
                <l>ܕܐܘܼܪܚܵܐ ܢܫܲܦܘܿܢ ܠܲܕܼܡܵܐ ܚܲܣܝܵܐ ܕܡܸܫܬܲܦܲܥ ܗ̄ܘ̣ܵܐ܀ </l>
                <l>ܦ̣ܩܲܕܼ ܗ̄ܘ̣ܵܐ ܡܲܠܟܵܐ ܕܲܒ̣̈ܢܲܝ ܫܲܢ̄ܬܵܐ ܘܲܒ̣̈ܢܲܝ ܬܲܪܬܹܝܢ : </l>
                <l>ܕܐܝܼܬܼ ܒܲܬܼܚܘܼܡܵܘ̈ܗܝ ܢܸܦܘܿܩ ܣܲܝܦܵܐ ܘܢܸܚܪܘܿܒ̣ ܐܸܢܘܿܢ܀ </l>
                <l>ܐܸܬܫܲܡܛܲܬ݀ ܗ̄ܘ̣ܵܬܼ ܚܲܪܒܵܐ ܠܩܸܛܠܵܐ ܥܲܠ ܝܲܠܘܼ̈ܕܹܐ: </l>
                <l>ܘܲܕܼܠܵܐ ܦܝܵܣܵܐ ܡܸܬܼܚܲܪܒ݁ܝܼܢ ܗ̄ܘ̣ܵܘ ܟܲܪ ܕܐܝܼܬܲܝܗܘܿܢ܀ </l>
                <l>ܢܦܲܩ̣ ܦܘܼܩܕܵܢܵܐ ܘܥܲܡܹܗ ܣܲܝܦܵܐ ܕܒܹܝܬܼ ܗܹܪܘܿܕܸܣ: </l>
                <l>ܕܲܢܒܲܥܲܪ ܗ̄ܘ̣ܵܐ ܠܫܲܒ̣ܪ̈ܵܘܗܝ ܕܐܲܬܼܪܵܐ ܘܢܸܩܛܘܿܠ ܐܸܢܘܿܢ܀ </l>
                <l>ܣܓ̣ܝܼܘ ܫܘܼ̈ܐܵܠܹܐ ܡܸܛܠ ܕܸܟ̣ܪܹ̈ܐ ܡ̣ܢ ܩܵܛ̈ܘܿܠܹܐ: </l>
                <l>ܘܲܕܼܠܵܐ ܪ̈ܲܚܡܹܐ ܥܲܠ ܐܸܡ̈ܗܵܬܼܗܘܿܢ ܡܸܬܼܩܲܛܠܝܼܢ ܗ̄ܘ̣ܵܘ܀ </l>
                <l>ܢܦܲܩ̣ܘ ܗ̄ܘ̣ܵܘ ܒܐܲܬܼܪܵܐ ܩܲܣܛܘܼܢܵܪܹ̈ܐ ܕܒܹܝܬܼ ܗܹܪܘܿܕܸܣ: </l>
                <l>ܘܙܲܠܚܘܼܗ̇ ܠܐܲܪܥܵܐ ܒܲܕܼܡܵܐ ܥܠܝܼܒ̣ܵܐ ܕܐܸܫܲܕܼܘ ܗ̄ܘ̣ܵܘ ܒܵܗ̇܀ </l>
                <l>ܐܲܢܝܼܦ̣ ܚܲܪܒܵܐ ܥܲܠ ܟܸܢ̈ܦܵܬܼܵܐ ܕܲܒ̣ܥ̈ܝܼܠܵܬܼܵܐ: </l>
                <l>ܘܣܲܪܸܩ̣ ܐܸܢܹܝܢ ܡ̣ܢ ܦܹܐܪ̈ܲܝܗܹܝܢ ܕܲܛܥ̈ܝܼܢܵܢ ܗ̄ܘܲܝ̈܀ </l>
                <l>ܐ̄ܫܲܕܼܘ ܗ̄ܘ̣ܵܐ ܠܲܕܼܡܵܐ ܘܲܡ̣ܠܵܘ ܥܘܼܒܵܐ ܕܝܲܠܕܵܬܼܵܐ: </l>
                <l>ܘܡ̣ܝܼܬܼ ܡ̣ܢ ܕܸܚܠܵܐ ܕܲܚܙܵܝ̈ ܚܲܪܒܵܐ ܕܲܪ̈ܚܘܼܡܲܝܗܹܝܢ܀ </l>
                <l>ܐܝܼܬܼ ܝܲܠܘܼܕܼܵܐ ܕܲܬ݁ܕܼܵܐ ܥܪܸܐ ܗ̄ܘ̣ܵܐ ܘܨܵܕܼܗ ܣܲܝܦܵܐ: </l>
                <l>ܘܒܲܕܼܡܵܐ ܘܚܲܠܒ̣ܵܐ ܙܲܠܚܘܼܗ̇ ܠܐܸܡܵܐ ܕܲܛܥܝܼܢܵܐ ܠܹܗ܀ </l>
                <l>ܐܝܼܬܼ ܕܥܲܠ ܫܸܢܬܹܗ ܦܲܣܩ̣ܘܼܗܝ ܪܹܫܹܗ ܒܟܸܢܦܵܐ ܕܐܸܡܹܗ: </l>
                <l>ܘܡ̣ܢ ܕܲܡܟ݁ܘܼܬܼܵܐ ܠܡܵܘܬܵܐ ܫܲܢܝܼ ܒܫܸܠܝܵܐ ܪܲܒܵܐ܀ </l>
                <l>ܐܝܼܬܼ ܕܡ̣ܢ ܒܘܼܪ̈ܟܹܐ ܕܐܸܡܹܗ ܫܲܩ̣ܠܘܼܗܝ ܕܲܛܥܝܼܢܵܐ ܠܹܗ: </l>
                <l>ܘܐܲܫ̣ܕܘܼܗܝ ܠܲܕܼܡܹܗ ܘܦܵܫ̣ ܢܘܼܨܪ̈ܵܬܹܗ ܕܲܪ̈ܚܝܼܡܵܢ ܗ̄ܘܲܝ̈܀ </l>
                <l>ܣܵܗ̈ܕܹܐ ܫܠܲܝ̈ܵܐ ܕܟܲܕܼ ܡܸܬܼܢܲܟ݁ܣܝܼܢ ܠܵܐ ܡܲܠܸܠ̣ܘ ܗ̄ܘ̣ܘ:</l>
                <pb ed="http://syriaca.org/bibl/1732" n="147"/>
                <l>ܕܲܢܨܘܼܪܘܼܢ ܗ̄ܘ̣ܵܘ ܫܸܬܼܩܹܗ ܪܲܒܵܐ ܕܗܵܘ̇ ܦܵܪܹܩ ܟܠ܀ </l>
                <l>ܦܫܝܼ̈ܛܹܐ ܕܥܲܠ̣ ܗ̄ܘ̣ܵܐ ܣܲܝܦܵܐ ܥܠܲܝܗܘܿܢ ܢܸܚܪܘܿܒ̣ ܐܸܢܘܿܢ: </l>
                <l>ܘܠܵܐ ܝܵܕܼܥ̇ܝܼܢ ܗ̄ܘ̣ܵܘ ܠܲܡܫܲܐܵܠܘܼ ܕܚܲܪܒܵܐ ܥܲܠ ܡܘܿܢ܀ </l>
                <l>ܥܠܝܼ̈ܒܹܐ ܕܲܚ̣ܙܵܘ ܢܘܼܗܪܵܐ ܩܲܠܝܼܠ ܘܠܵܐ ܣܒܲܥ̣ܘ ܡܸܢܹܗ: </l>
                <l>ܕܐܲܥ̣ܕܝܼ ܐܸܢܘܿܢ ܣܲܝܦܵܐ ܕܚܝܼܠܵܐ ܕܲܡܲܠܟܵܐ ܚܲܢܦܵܐ܀ </l>
                <l>ܡܸܬ݁ܬ݁ܕܝܼ̈ܢܵܢܹܐ ܕܟܲܕܼ ܡܸܬܼܩܲܛܠܝܼܢ ܠܵܐ ܡܲܠܸܠ̣ܘ ܗ̄ܘ̣ܵܘ: </l>
                <l>ܐܸܠܵܐ ܒܫܸܬܼܩܵܐ ܩܕܼܵܡ ܣܲܟ݁ܝܼܢܵܐ ܡܸܬܼܦܲܫܛܝܼܢ ܗ̄ܘ̣ܵܘ܀ </l>
                <l>ܡܵܘܕܝܵܢܹ̈ܐ ܕܲܚܠܵܦ ܡܸܠܹ̈ܐ ܥ̇ܒ̣ܵܕܹ̈ܐ ܚܵܘܝܼܘ: </l>
                <l>ܘܲܕܼܠܵܐ ܕܪܵܫܵܐ ܐܲܪܡ̣ܝܼܘ ܫܲܪܒܵܐ ܕܗܲܝܡܵܢܘܼܬܼܵܐ܀ </l>
                <l>ܟܵܗ̈ܢܹܐ ܢܲܩ̈ܕܹܐ ܕܲܠܒ̣ܝܼܫܘܼܬܼܵܐ ܡܬܼܘܿܡ ܠܵܐ ܝܲܕܼܥ̣ܘܼܗ̇: </l>
                <l>ܘܲܚܠܵܦ ܦܝܼܪ̈ܡܹܐ ܕܸܡܗܘܿܢ ܐܲܥܸܠ̣ܘ ܨܹܝܕܼ ܐܲܠܵܗܵܐ܀ </l>
                <l>ܐܸܡܪܹ̈ܐ ܒܪܝܼܪܹ̈ܐ ܕܲܠܣܲܟ݁ܝܼܢܵܐ ܡܸܬܼܝܲܗܒ݁ܝܼܢ ܗ̄ܘ̣ܵܘ: </l>
                <l>ܘܟܲܕܼ ܫܲܬ݁ܝܼܩܝܼܢ ܡܸܬܼܩܲܛܠܝܼܢ ܗ̄ܘ̣ܵܘ ܡܸܛܠ ܪܵܥܝܵܐ܀ </l>
                <l>ܛܠܵܝܹ̈ܐ ܕܩܵܡܲܬ݀ ܚܲܪܒܵܐ ܥܠܲܝܗܘܿܢ ܡ̣ܢ ܥܵܘ̈ܠܹܐ: </l>
                <l>ܘܲܚܠܵܦ ܡܲܠܟܵܐ ܕܐܸܬ݀ܵܐ ܠܕܼܝܼܠܹܗ ܡܸܬܼܢܲܟ݁ܣܝܼܢ ܗ̄ܘ̣ܵܘ܀ </l>
                <l>ܦܵܥ̈ܠܹܐ ܕܲܢܦܲܩ̣ܘ ܢܸܩܠܘܼܢ ܐܘܼܪܚܵܗ̇ ܕܲܨܠܝܼܒ̣ܘܼܬܼܵܐ: </l>
                <l>ܘܡ̣ܢ ܚܲܫܲܝ̈ܗܘܿܢ ܙܲܠܚ̣ܘܼܗ̇ ܒܲܕܼܡܵܐ ܕܲܦܐܸܐ ܗ̄ܘ̣ܵܐ ܠܹܗ܀ </l>
                <l>ܕܸܒ̣ܚܹ̈ܐ ܫܲܠܡܹ̈ܐ ܕܲܡܢܲܟ̣ܪܹܝܢ ܗ̄ܘ̣ܵܘ ܡ̣ܢ ܟܠ ܡܘܼ̈ܡܝܼܢ: </l>
                <l>ܘܲܒܕܲܟ̣ܝܘܼܬܼܵܐ ܚܠܵܦ ܪܲܒ݁ ܟܘܼܡܪܹ̈ܐ ܐܸܬܼܦܲܫܲܚܘ ܗ̄ܘ̣ܵܘ܀ </l>
                <l>ܚܣܝܼ̈ܡܹܐ ܕܲܒ̣ܐ̄ܢܵܫ ܠܵܐ ܐܲܣܟܸ݁ܠ̣ܘ ܗ̄ܘ̣ܵܘ ܒܐܲܪܥܵܐ ܕܲܝܗܘܼܕܼ: </l>
                <l>ܘܲܫܡܝܼܛܵܐ ܗ̄ܘ̣ܵܬܼ ܚܲܪܒܵܐ ܥܠܲܝܗܘܿܢ ܡ̣ܢ ܥܵܘ̈ܠܹܐ܀ </l>
                <l>ܛܠܵܝܹ̈ܐ ܕܫܲܪܝܼܘ ܒܐܘܼܪܚܹܗ ܕܥܵܠܡܵܐ ܠܲܡܫܲܦܵܦܘܼ:</l>
                <pb ed="http://syriaca.org/bibl/1732" n="148"/>
                <l>ܘܐܲܕܼܪܸܟ̣ ܐܸܢܘܿܢ ܣܲܝܦܵܐ ܘܒܲܣܒܵܣ̣ ܗܲܕܵܡܲܝ̈ܗܘܿܢ܀ </l>
                <l>ܫܲܒ̣ܪܹ̈ܐ ܕܡܝܼܬܼܘ ܗ̄ܘ̣ܵܘ ܟܲܕܼ ܠܵܐ ܝܵܕܼܥ̇ܝܼܢ ܡܸܛܠ ܡܵܢܵܐ: </l>
                <l>ܝܲܕܲܥ̇ ܗ̄ܘ̣ܵ ܕܹܝܢ ܗܵܘ̇ ܕܲܚܠܵܦܵܘܗܝ ܡܸܬܼܩܲܛܠܝܼܢ ܗ̄ܘ̣ܵܘ܀ </l>
                <l>ܒܢܲܝ̈ ܝܲܡܝܼܢܵܐ ܕܡܲܠܟܵܐ ܝܠܝܼܕܼܵܐ ܕܩܵܡ̣ܘ ܗ̄ܘ̣ܵܐ ܥܲܡܹܗ: </l>
                <l>ܘܲܣܒܲܠ̣ܘ ܚܲܫܹ̈ܐ ܡܸܛܠܵܬܹܗ ܡ̣ܢ ܗܹܪܘܿܕܸܣ܀ </l>
                <l>ܢܸܦܩܲܬ݀ ܢܘܼܪܵܐ ܘܣܲܝܦܵܐ ܠܛܝܼܫܵܐ ܘܚܪܲܒ̣ܘ ܐܸܢܘܿܢ: </l>
                <l>ܚܠܵܦ ܗܵܘ̇ ܕܐܸܬ݀ܵܐ ܕܢ̇ܪܡܸܐ ܢܘܼܪܵܐ ܒܥܵܠܡܵܐ ܟ̱ܠܹܗ܀ </l>
                <l>ܫܲܦܝܼܪ ܗ̄ܘ̣ܵܐ ܠܗܘܿܢ ܟܲܕܼ ܚܵܐܫܝܼܢ ܗ̄ܘ̣ܵܘ ܡܸܛܠܵܬܹܗ: </l>
                <l>ܕܲܫ̣ܘܵܘ ܢܸܗܘܘܿܢ ܒܲܫܒ̣ܵܒ̣ܘܼܬܼܵܐ ܕܝܼܠܝܼܕܼܘܼܬܹܗ܀ </l>
                <l>ܐܘܼܪܚܵܐ ܕܚܲܫܹ̈ܐ ܐܲܪܡ̣ܝܼ ܗ̄ܘ̣ܵܐ ܠܹܗ ܕܲܢܗܲܠܸܟ̣ ܒܵܗ̇: </l>
                <l>ܘܟ̣ܠ ܡܲܢ ܕܐܸܬ݀ܵܐ ܠܝܲܠܕܵܐ ܥܲܡܹܗ ܣܲܝܦܵܐ ܨܲܦܚܹܗ܀ </l>
                <l>ܒܲܒ̣ܢܲܝ̈ ܫܲܢ̄ܬܵܐ ܕܝܼܠܝܼܕܼܘܼܬܹܗ ܚܲܪܒܵܐ ܫܸܠܛܲܬ݀: </l>
                <l>ܕܐܘܼܪܚܵܐ ܕܲܕܼܡܵܐ ܠܵܐ ܬܸܒ̣ܛܲܠ ܗ̄ܘ̣ܵܬܼ ܡ̣ܢ ܡܲܪܕܝܼܬܼܵܐ܀ </l>
                <l>ܛܠܵܝܹ̈ܐ ܪ̈ܚܝܼܡܹܐ ܢܦܲܩ̣ܘ ܗ̄ܘ̣ܵܘ ܕܲܪܫܘܼܗ̇ ܒܫܘܼܩܵܦܲܝ̈ܗܘܿܢ: </l>
                <l>ܥܲܕܼ ܐܵܬܹ̇ܐ ܗ̄ܘ̣ܵܐ ܡܲܠܟܵܐ ܕܚܲܫܹ̈ܐ ܕܲܢܗܲܠܸܟ̣ ܒܵܗ̇܀ </l>
                <l>ܗܡܲܝܪܹ̈ܐ ܩܛܝܼ̈ܠܹܐ ܗܘ݀ܵܘ ܠܹܗ ܠܲܒ̣ܪܵܐ ܫܲܒ̣ܪ̈ܵܘܗܝ ܕܐܲܬܼܪܵܐ: </l>
                <l>ܘܫܲܕܲܪ ܐܸܢܘܿܢ ܕܢܸܛܪܘܼܢ ܕܘܼܟ݁ܬܼܵܐ ܕܲܨܠܝܼܒ̣ܘܼܬܼܵܐ܀ </l>
                <l>ܠܐܲܬܼܪܹܗ ܕܡܵܘܬܵܐ ܫܲܕܲܪ ܐܸܢܘܿܢ ܟܲܕܼ ܐܸܬܼܩܲܛܲܠܘ: </l>
                <l>ܕܲܢܫܲܡܥܘܼܢܵܝܗܝ ܕܐܵܬܹ̇ܐ ܡܲܠܟܵܐ ܠܒܹܝܬܼ ܥܲܢܝܼ̈ܕܹܐ܀ </l>
                <l>ܘܐܲܟ̣ܡܵܐ ܕܗܵܠܹܝܢ ܡܸܬܼܐܲܡܪ̈ܵܢ ܗ̄ܘܲܝ̈ ܡ̣ܢ ܦܵܪܘܿܩܵܐ: </l>
                <l>ܠܫܲܒ̣ܪܹ̈ܐ ܕܫܲܤܝܼܘ ܒܐܘܼܪܚܵܐ ܩܕܼܵܡܵܘܗܝ ܕܲܙܩܝܼܦܘܼܬܼܵܐ܀ </l>
                <l>ܙܸܠܘ ܘܐܸܡܲܪܘ ܠܹܗ ܠܡܲܠܟܵܐ ܛܪܘܼܢܵܐ ܕܗܵܐ ܐܵܬܹ̇ܐ ܐ̄ܢܵܐ:</l>
                <pb ed="http://syriaca.org/bibl/1732" n="149"/>
                <l>ܘܟܲܕܘܼ ܪܗܝܼܒ̣ ܐܲܢ̄ܬ݁ ܬܸܩܪܹܝܢܝ ܠܐܲܬܼܪܵܐ ܕܪܹܫܵܢܘܼܬܼܵܟ̣܀ </l>
                <l>ܐܵܬܹ̇ܐ ܐ̄ܢܵܐ ܗ̄ܘ̣ ܓܹܝܪ ܒܐܘܼܪܚܵܐ ܕܚܲܫܹ̈ܐ ܪܲܡܝܵܐ ܠܝܼ: </l>
                <l>ܘܫܵܪܹܐ ܐ̄ܢܵܐ ܠܵܟ̣ ܡ̣ܢ ܫܘܼܠܛܵܢܵܐ ܕܪܹܫܵܢܘܼܬܼܵܟ̣܀ </l>
                <l>ܩܲܠܝܼܠ ܙܲܒ̣ܢܵܐ ܐܝܼܬܼ ܠܝܼܬܼ ܕܐܸܣܥܘܿܪ ܡ̣ܢ ܕܐܸܫܬܲܠܚܲܬܼ: </l>
                <l>ܘܒ̣ܵܬܲܪ ܗܵܝܕܹ݁ܝܢ ܐܹܬܸܐ ܠܘܵܬܼܵܟ̣ ܓܲܢ̄ܒܵܪܵܐܝܼܬܼ܀ </l>
                <l>ܣܲܓܝܼ ܥܲܩܠܝܼܬ݁ ܥܲܠ ܐ̄ܢܵܫܘܼܬܼܵܐ ܒܡܵܪܘܿܕܼܘܼܬܼܵܟ̣: </l>
                <l>ܘܗܵܐ ܒܐ̄ܢܵܫܘܼܬܼܵܐ ܗܵܝ̇ ܕܲܙܟܲܝܬܵܗ̇ ܙܵܟܹ̇ܐ ܐ̄ܢܵܐ ܠܵܟ̣܀ </l>
                <l>ܣܲܦܸܩ ܐܲܬܼܪܵܐ ܠܚܲܝܹ̈ܐ ܕܢܸܥܠܘܼܢ ܠܲܚܒ̣ܘܼ̈ܫܵܬܼܵܟ̣: </l>
                <l>ܕܗܵܐ ܐܵܬܹ̇ܐ ܐ̄ܢܵܐ ܘܢܵܦܩ̇ܝܼܢ ܣܸܕܼܪܹ̈ܐ ܕܲܚܒ̣ܝܼܫܝܼܢ ܠܵܟ̣܀ </l>
                <l>ܙܸܠܘ ܝܲܠܘܼ̈ܕܹܐ ܟܲܬܲܪܘ ܬܲܡܵܢ ܒܐܲܬܼܪܵܗ̇ ܕܲܫܝܘܿܠ: </l>
                <l>ܥܲܕܼ ܐܵܬܹ̇ܐ ܐ̄ܢܵܐ ܘܡܲܚܪܸܒ̣ ܐ̄ܢܵܐ ܠܵܗ̇ ܡ̣ܢ ܥܲܢܝܼ̈ܕܹܐ܀ </l>
                <l>ܗܵܐ ܥܲܕܼ ܩܲܠܝܼܠ ܡܲܕܼܪܸܟ̣ ܐ̄ܢܵܐ ܠܟ̣ܘܿܢ ܒܹܝܬܼ ܚܸܫܘܿܟ̣ܵܐ: </l>
                <l>ܘܡܲܕܼܢܲܚ ܐ̄ܢܵܐ ܠܟ̣ܘܿܢ ܢܘܼܗܪܵܐ ܪܲܒܵܐ ܕܬܸܬܼܚܲܕܘܿܢ ܒܹܗ܀ </l>
                <l>ܙܸܠܘ ܟܲܬܲܪܘ ܠܝܼ ܒܓ̣ܵܘ ܟܲܗܝܼܢܬܵܐ ܕܡܲܠܝܵܐ ܡܝܼ̈ܬܹܐ: </l>
                <l>ܘܠܵܐ ܡܵܘܚܲܪ ܐ̄ܢܵܐ ܡܣܲܚܸܦ ܐ̄ܢܵܐ ܠܵܗ̇ ܕܬܼܘܼܒ̣ ܠܵܐ ܬܩܘܼܡ܀ </l>
                <l>ܕܡܲܟ̣ܘ ܡ̣ܢ ܥܵܠܡܵܐ ܘܢܘܼܚܘ ܡ̣ܢ ܥܲܪܣܵܐ ܕܟ̣ܠܗܘܿܢ ܕܵܪܹ̈ܐ: </l>
                <l>ܘܡܵܐ ܕܲܫܪܹܝܬܹܗ ܡܥܝܼܪ ܐ̄ܢܵܐ ܠܟ̣ܘܿܢ ܥܲܡ ܣܲܓ݁ܝܼ̈ܐܹܐ܀ </l>
                <l>ܩܘܼܕܼܡܘܿܢܝ ܩܲܠܝܼܠ ܒܐܘܼܪܚܵܐ ܕܚܲܫܹ̈ܐ ܥܲܕܼ ܐܵܬܹ̇ܐ ܐ̄ܢܵܐ: </l>
                <l>ܘܒܲܙܩܝܼܦܘܼܬܼܵܐ ܡܫܲܠܸܡ ܐ̄ܢܵܐ ܠܵܗ̇ ܕܐܹܢܲܚܸܡܟ̣ܘܿܢ܀ </l>
                <l>ܥܘܿܠܘ ܣܲܟܵܘ ܠܝܼ ܒܗܵܡܵܢ ܪܲܒ݁ܬܼܵܐ ܡܕܼܝܼܢܲܬܼ ܬܸܓ̣ܡܹ̈ܐ: </l>
                <l>ܘܡܵܐ ܕܚܵܐܹ̇ܫ ܐ̄ܢܵܐ ܩܵܥܹ̇ܐ ܐ̄ܢܵܐ ܒܵܗ̇ ܘܢܵܦ̇ܠܵܐ ܟ̱ܠܵܗ̇܀ </l>
                <l>ܙܸܠܘ ܒܲܫܒ̣ܝܼܬܼܵܐ ܥܲܡ ܣܲܓܝܼ̈ܐܹܐ ܕܲܕܼܒܲܪ ܡܵܘܬܵܐ:</l>
                <pb ed="http://syriaca.org/bibl/1732" n="150"/>
                <l>ܘܗܵܐ ܐܵܬܹ̇ܐ ܐ̄ܢܵܐ ܐܸܬܼܒ݁ܘܿܪ ܩܸܫܬܹܗ ܘܲܠܟ̣ܘܿܢ ܐܲܗܦܸܟ̣܀ </l>
                <l>ܒܲܙܲܚܘ ܗ̄ܘ̣ܵܘ ܒܹܗ ܫܲܒ̣ܪܹ̈ܐ ܒܣܲܝܦܵܐ ܟܲܕܼ ܡܸܬܼܩܲܛܠܝܼܢ: </l>
                <l>ܕܐܘܼܪܚܹܗ ܕܡܲܠܟܵܐ ܡܸܬ݁ܕܲܪܫܵܐ ܗ̄ܘ̣ܵܬܼ ܡ̣ܢ ܚܲܫܲܝ̈ܗܘܿܢ܀ </l>
                <l>ܓܚܸܟ̣ܘ ܥܲܠ ܡܵܘܬܵܐ ܕܠܵܐ ܝܵܕܼܥ̇ܝܼܢ ܗ̄ܘ̣ܵܘ ܛܲܥܡܹܗ ܡܵܢܵܘ: </l>
                <l>ܠܵܐ ܓܹܝܪ ܐܲܟ̣ܪܝܼܘ ܟܲܕܼ ܡܸܬܼܢܲܓ̣ܕܝܼܢ ܨܹܝܕܼ ܣܲܟ݁ܝܼܢܵܐ܀ </l>
                <l>ܩܵܡ̣ܘ ܝܲܠܘܼ̈ܕܹܐ ܘܲܒ̣ܚܲܪܡܵܢܵܐ ܡܸܫܬ݁ܥܹܝܢ ܗ̄ܘ̣ܵܘ: </l>
                <l>ܫܲܒ̣ܪܹ̈ܐ ܒܡܵܘܬܵܐ ܘܲܕܼܡܲܪܝܼܪ ܗ̄ܘ̣ܵܐ ܠܵܐ ܪܓ̣ܝܼܫܝܼܢ ܗ̄ܘ̣ܵܘ܀ </l>
                <l>ܟܠܝܼܠܵܐ ܕܫܲܒ̣ܪܹ̈ܐ ܓܕܲܠ̣ ܗ̄ܘ̣ܵܐ ܣܲܝܦܵܐ ܡ̣ܢ ܒܹܝܬܼܠܚܸܡ: </l>
                <l>ܠܡܲܠܟܵܐ ܣܓ̣ܝܼܕܼܵܐ ܕܐܸܬ݀ܵܐ ܕܲܢܡܘܼܬܼ ܘܲܢܢܲܚܸܡ ܟܠ܀ </l>
                <l>ܐܲܝܟ̣ ܪܹܫܝܼܬܼܵܐ ܫܩܲܠ̣ܘ ܗ̄ܘ̣ܵܘ ܕܸܡܗܘܿܢ ܘܐܲܥܸܠ̣ܘ ܩܘܼܕܼܡܵܘܗܝ: </l>
                <l>ܕܢܸܬܼܝܲܩܲܪ ܗ̄ܘ̣ܵܐ ܕܡܵܐ ܙܲܟܵܝܵܐ ܒܲܕܼܡܵܐ ܚܲܣܝܵܐ܀ </l>
                <l>ܢܸܗܘܸܐ ܠܵܟ̣ ܡܵܪܝ ܩܸܛܠܵܐ ܕܫܲܒ̣ܪܹ̈ܐ ܦܝܼܪܡܵܐ ܕܲܟ̣ܝܵܐ: </l>
                <l>ܘܐܸܬܼܪܲܥܵܐ ܒܹܗ ܠܥܵܠܡܵܐ ܕܲܣܢܝܼܩ ܥܲܠ ܚܘܼܣܵܝܵܐ܀ </l>
                <l>ܢܹܐܚܘܿܕܼ ܫܲܝܢܵܐ ܒܠܝܲܠܕܼ̈ܝܗ̇ ܕܥܹܕܬܵܐ ܕܐܲܚܝܼܕܼܵܐ ܒܵܟ̣: </l>
                <l>ܘܲܙܓ̣ܘܿܪ ܡܸܢܵܗ̇ ܟܸܫ̈ܠܹܐ ܘܣܸܕܼܩܹ̈ܐ ܘܲܦܠܝܼܓ̣ܘܼܬܼܵܐ܀ </l>
                <l>ܚܬܼܘܿܡ ܒܲܨܠܝܼܒ̣ܵܟ̣ ܬܲܪ̈ܥܹܝܗ̇ ܪ̈ܵܡܹܐ ܡ̣ܢ ܚܸܪ̈ܝܵܢܹܐ: </l>
                <l>ܘܠܵܐ ܢܸܥܘܿܠ ܠܵܗ̇ ܕܪܵܫܵܐ ܫܓ̣ܝܼܫܵܐ ܡ̣ܢ ܒܵܨ̈ܘܿܝܹܐ܀ </l>
                <l>ܫܲܝܢܵܟ̣ ܢܩܘܼܡ ܥܲܠ ܙܵܘ̈ܝܵܬܼܵܗ̇ ܟܲܗܝܼ̈ܢܵܬܼܵܐ: </l>
                <l>ܘܚܘܼܒܵܟ̣ ܢܸܡܙܘܿܓ̣ ܚܲܡܪܹܗ ܒܓ̣ܵܘܵܗ̇ ܘܬܸܬܼܒܲܣܲܡ ܒܹܗ܀ </l>
                <l>ܢܸܗܘܸܐ ܫܠܵܡܵܟ̣ ܢܵܛܲܪ ܬܲܪ̈ܥܹܝܗ̇ ܒܲܙܗܝܼܪܘܼܬܼܵܐ: </l>
                <l>ܘܟ̣ܠ ܡܲܢ ܕܐܵܬܹ̇ܐ ܢܕܼܘܼܫ ܐܸܣܟܘܼܦܬܼܵܗ̇ ܫܲܝܢܵܐ ܢܸܫܟܲܚ܀ </l>
                <l>ܬܸܬܼܡܲܟܲܟ̣ ܒܵܗ̇ ܥܲܙܝܼܙܘܼܬܼܵܐ ܕܫܲܠܝܼܛܵܢܹ̈ܐ:</l>
                <pb ed="http://syriaca.org/bibl/1732" n="151"/>
                <l>ܘܗ݀ܝ ܒܲܠܚܘܿܕܹܝܗ̇ ܬܹܐܚܘܿܕܼ ܐܲܪܥܵܐ ܡܵܪܵܢܵܐܝܼܬܼ܀ </l>
                <l>ܬܕܲܝܸܫ ܡܲܠܟܹ̈ܐ ܒܥܸܩܒ̣ܵܐ ܪܵܡܬܼܵܐ ܕܲܨܠܝܼܒ̣ܘܼܬܼܵܟ̣: </l>
                <l>ܘܡܵܪ̈ܵܘܵܬܼܵܐ ܒܢܝܼܪܵܐ ܕܫܲܝܢܵܐ ܬܸܟ̣ܕܘܿܢ ܐܸܢܘܿܢ܀ </l>
                <l>ܢܸܣܬܲܕܼܪ̈ܵܢ ܒܵܗ̇ ܓܘܼ̈ܕܹܐ ܠܫܘܼܒ̣ܚܵܐ ܘܠܵܐ ܠܚܸܪܝܵܢܵܐ: </l>
                <l>ܘܢܸܣܲܩ ܡܸܢܵܗ̇ ܩܵܠ ܗܘܼܠܵܠܵܐ ܘܠܵܐ ܕܲܒ̣ܨܵܬܼܵܐ܀ </l>
                <l>ܢܸܬܼܟܲܦܦܘܼܢ ܒܵܗ̇ ܪ̈ܵܡܹܐ ܕܐܸܚܲܕܼܘ ܐܲܬܼܪ̈ܵܘܵܬܼܵܐ: </l>
                <l>ܘܬܸܟ̣ܢܘܿܫ ܥܲܦܪܵܐ ܒܢܲܚ̈ܬܹܐ ܕܝܼܠܗܘܿܢ ܡ̣ܢ ܐܸܣܟ݁ܘܼܦܬܼܵܗ̇܀ </l>
                <l>ܢܸܗܘܸܐ ܨܠܝܼܒ̣ܵܟ̣ ܢܝܼܫܵܐ ܪܲܒܵܐ ܥܲܠ ܒܸܢܝܵܢܹ̇ܝܗ̇: </l>
                <l>ܘܟ̣ܠܗܘܿܢ ܣܵܘ̈ܦܹܐ ܠܘܵܬܼܵܗ̇ ܢܸܟ̣ܢܘܿܫ ܒܐܝܼܩܵܪ̈ܲܝܗܘܿܢ܀ </l>
                <l>ܬܟܲܦܸܦ ܥܘܼܫܢܵܐ ܕܟ̣ܠܗܘܿܢ ܡܲܠܟܹ̈ܐ ܒܒܲܣܝܼܡܘܼܬܼܵܗ̇: </l>
                <l>ܘܲܒ̣ܥܲܙܝܼ̈ܙܹܐ ܕܥܵܠܡܵܐ ܬܸܦܠܘܿܚ ܠܲܥܒ̣ܝܼ̈ܕܼܵܬܵܗ̇܀ </l>
                <l>ܙܥܘܿܪܹ̈ܝܗ̇ ܢܹܐܚܕܘܼܢ ܐܼܲܬܼܪ̈ܵܘܵܬܼܵܐ ܒܕܼܘܼܒܵܪ̈ܲܝܗܘܿܢ: </l>
                <l>ܘܲܠܫܘܼܠܛܵܢܵܗ̇ ܟܠ ܫܘܼܠܛܵܢ̈ܝܼܢ ܢܸܫܬܲܡܥܘܼܢ ܠܹܗ܀ </l>
                <l>ܡܵܪ̈ܲܝ ܥܵܠܡܵܐ ܢܸܗܘܘܿܢ ܥܲܒ̣̈ܕܹܐ ܕܡܸܫܬܲܡܥܝܼܢ ܠܵܗ̇: </l>
                <l>ܘܥܲܦܪܵܐ ܕܪܸ̈ܓ̣ܠܹܝܗ̇ ܢܢܲܫܩܘܼܢ ܟܠܗܘܿܢ ܡܵܪ̈ܵܘܵܬܼܵܐ܀ </l>
                <l>ܬܸܬ݁ܪܝܼܡ ܩܲܪܢܵܗ̇ ܥܲܠ ܕܲܝܵܢܹ̈ܐ ܘܫܘܼܠܛܵܢܲܝ̈ܗܘܿܢ: </l>
                <l>ܘܟ̣ܘܼܒ̣ܫܵܐ ܠܪܸ̈ܓ̣ܠܹܝܗ̇ ܢܸܗܘܘܿܢ ܪܹ̈ܫܹܐ ܘܐܘܼܚܕܵܢܲܝ̈ܗܘܿܢ܀ </l>
                <l>ܬܹܐܚܘܿܕܼ ܣܵܘ̈ܦܹܐ ܘܡܲܠܟܹ̈ܐ ܕܥܵܠܡܵܐ ܒܵܗ̇ ܢܸܬܼܚܲܒ̣ܫܘܼܢ: </l>
                <l>ܘܥܸܩܒܹ̈ܝܗ̇ ܢܢܲܫܩܘܼܢ ܟܠܗܘܿܢ ܬܵܓܹ̈ܐ ܕܟ̣ܠ ܫܲܠܝܼ̈ܛܹܐ܀ </l>
                <l>ܬܲܪܡܸܐ ܢܝܼܪܵܗ̇ ܥܲܠ ܟܲܬܼ̈ܦܵܬܼܵܐ ܕܒܲܥܪܝܼܪ̈ܵܝܹܐ: </l>
                <l>ܘܩܸܩܢܵܐ ܨܠܝܼܒ̣ܵܐ ܒܚܘܼܒܵܐ ܬܣܝܼܡ ܥܲܠ ܨܵܘܪ̈ܲܝܗܘܿܢ܀ </l>
                <l>ܬܸܡܬ݁ܘܿܚ ܣܸܕܼܪܹ̈ܝܗ̇ ܥܲܠ ܦܸܢ̈ܝܵܬܼܵܐ ܘܬܸܚܒ݁ܘܿܫ ܐܸܢܹܝܢ:</l>
                <pb ed="http://syriaca.org/bibl/1732" n="152"/>
                <l>ܘܟ̣ܠ ܐܘܼܚ̈ܕܵܢܝܼܢ ܬܹܐܚܘܿܕܼ ܒܲܫܡܵܟ̣ ܦܵܩܘܿܕܼܵܐܝܼܬܼ܀ </l>
                <l>ܬܲܪܟܸܢ ܥܘܼܫܢܵܐ ܕܟ̣ܠ ܥܲܙܝܼ̈ܙܹܐ ܬܚܹܝܬܼ ܐܸܣܟܘܼܦܬܼܵܗ̇: </l>
                <l>ܘܲܒ̣ܢܸܕܼܪ̈ܲܝܗܘܿܢ ܢܸܥܠܘܼܢ ܩܘܼܕܼܡܹܝܗ̇ ܦܵܪܘܿܫܵܐܝܼܬܼ܀ </l>
                <l>ܬܸܗܘܸܐ ܒܥܵܠܡܵܐ ܡܵܪܬܵܐ ܠܡܲܠܟܹ̈ܐ ܘܲܠܕܲܝܵܢܹ̈ܐ: </l>
                <l>ܘܐܲܝܟ̣ ܕܲܠܥܲܒ̣̈ܕܹܐ ܬܸܦܩܘܿܕܼ ܠܗܘܿܢ ܥܲܠ ܣܘܼܥܪ̈ܵܢܹܝܗ̇܀ </l>
                <l>ܒܘܼܟ̣ܢܹ̈ܝܗ̇ ܕܐܲܪܥܵܐ ܟܘܼܒ̣ܫܵܐ ܢܸܗܘܘܿܢ ܠܲܫܒ̣ܝܼܚܘܼܬܼܵܗ̇: </l>
                <l>ܘܲܠܬܸܫܡܸܫܬܵܗ̇ ܬܩܲܝܸܡ ܐܸܢܘܿܢ ܚܲܒ݁ܝܼܒ̣ܵܐܝܼܬܼ܀ </l>
                <l>ܢܸܣܓܸܐ ܫܲܝܢܵܗ̇ ܢܸܪܥܲܡ ܟܸܢܫܵܗ̇ ܢܕܼܘܼܨܘܼܢ ܝܲܠܕܼ̈ܝܹܗ̇: </l>
                <l>ܬܸܬ݁ܪܝܼܡ ܩܲܪܢܵܗ̇ ܢܸܥܫܲܢ ܫܘܼܒ̣ܚܵܗ̇ ܢܸܪܒܸ݁ܐ ܟܠܝܼܠܵܗ̇܀ </l>
                <l>ܢܸܡܠܸܐ ܥܘܼܒܵܗ̇ ܢܸܦܠܘܼܢ ܣܵܢ̈ܐܹܝܗ̇ ܬܕܼܘܼܫ ܣܵܩܘܿܪܹ̈ܝܗ̇: </l>
                <l>ܢܸܬܼܦܬܲܚ ܦܘܼܡܵܗ̇ ܢܸܬ݁ܬ݁ܪܝܼܡ ܩܵܠܵܗ̇ ܬܚܲܕܸܐ ܠܥܝܼܪܹ̈ܐ܀ </l>
                <l>ܬܚܲܣܸܐ ܠܐ̄ܢܵܫܵܐ ܬܸܥܨܘܿܒ̣ ܡܲܪ̈ܥܹܐ ܬܚܲܠܸܡ ܟܹܐܒܹ̈ܐ: </l>
                <l>ܬܸܡܠܸܐ ܒܬܼܘܼ̈ܠܹܐ ܬܕܼܘܼܨ ܒܲܓ̣ܡܝܼܪܹ̈ܐ ܬܸܚܕܸܐ ܒܟ̣ܵܗ̈ܢܹܐ܀ </l>
                <l>ܚܬܼܘܿܡ ܒܲܨܠܝܼܒ̣ܵܟ̣ ܠܵܗ̇ ܘܲܠܝܲܠܕܹ̈ܝܗ̇ ܕܲܚܬܼܝܼܪܵܐ ܒܵܟ̣: </l>
                <l>ܘܢܸܡܛܹܝܢܝ ܐܵܦ ܠܝܼ ܗܵܘܦܵܐ ܕܪ̈ܲܚܡܹܐ ܘܐܸܬܼܚܲܣܸܐ ܒܹܗ܀ </l>
            </div>
            <div type="rubric" xml:lang="syr">
                <l>ܫܠܸܡ̣ ܕܥܲܠ ܟܵܘܟ݁ܒ̣ܵܐ ܕܐܸܬܼܚܙܝܼ ܠܲܡܓ̣ܘܼ̈ܫܹܐ ܘܩܸܛܠܵܐ ܕܝܲܠܘܼ̈ܕܹܐ.</l>
            </div>
        </body>
    </text>
</TEI>
