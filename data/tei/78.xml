<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8580">On the Antichrist
                    - <foreign xml:lang="syr">ܥܲܠ ܡܹܐܬܼܝܼܬܹܗ
                    ܕܐܲܢܛܝܼܟܿܪܸܣܛܘܿܣ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">Digital Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person"/>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
<name type="person" ref="http://syriaca.org/person.xml#wtoma">William Toma</name>
                </respStmt>
            </titleStmt>
            <editionStmt>
                <edition n="0.1"/>
<respStmt>
<resp>based upon</resp>
<name><ptr target="#sourceDesc1"/></name>
</respStmt>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/78</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc xml:id="sourceDesc1">
                <msDesc>
                    <msIdentifier>
                        <settlement>London</settlement>
                        <repository>British Library</repository>
                        <idno type="shelfmark">Oriental 9363</idno>
                        <altIdentifier type="preferred">
                            <idno>BL Or. 9363</idno>
                        </altIdentifier>
                        <altIdentifier>
                            <idno type="URI">http://syriaca.org/manuscript/2292</idno>
                        </altIdentifier>
                    </msIdentifier>
                </msDesc>
            </sourceDesc>
        </fileDesc>
        <encodingDesc>
            <editorialDecl>
                <p>Digital Syriac Corpus is collaboration of University of Oxford, Brigham Young University, Vanderbilt University, and the Center of Digital Humanities Research (CoDHR) at Texas A&amp;M University. </p>
                
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc status="UncorrectedTranscription"> 
            <change when="2017-07-05" who="http://syriaca.org/person.xml#jwalters">Edited text
                structure</change>
            <change when="2017-04-16" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="ManuscriptTranscription">
        <body>
            <div type="title">
                <ab xml:lang="syr">ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ</ab>
            </div>
            <div type="rubric" xml:lang="syr">
                <pb ed="http://syriaca.org/manuscript/2292" n="f.163v"/>

                <l>ܡܐܡܪܵܐ܀ ܠܗ܀</l>
                <l>ܕܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ. </l>
                <l>ܐܵܘ ܟܹܝܬܼ ܡܝܼܚܵܐ ܕܲܓܵܠܵܐ.</l>
                <l>ܘܥܲܠ ܡܸܬܼܓܲܠܝܵܢܘܼܬܹܗ ܕܲܡܫܚܝܵܐ ܡܵܪܢ܀</l>
                <l>ܡܸܬܼܐܡܲܪ ܕܹܝܢ ܒܚܲܕ ܒܫܲܒܵܐ ܕܡܲܥܵܠܲܝ ܨܵܘܡܵܐ ܕܡܵܪܝ ܐܹܠܝܵܐ܀</l>
                <l>ܥܘܼܢܵܝܵܐ܀</l>
                <l>ܬܲܘܢܸܙܕܲܝܢ ܒܙܲܝܵܢܵܐ ܕܛܵܒܼ̈ܬܼܵܐ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀ </l>
                <l>ܐܲܝܲܚ܀</l>
            </div>
            <div type="text" xml:lang="syr">
                <l n="1">:ܛܸܒܵܐ ܒܠܝܼܠܵܐ ܫܡܲܥܢܲܢ ܕܐܵܬܹ̇ܐ ܒܫܘܼܠܵܡ ܙܲܒܼܢܹ̈ܐ</l>
                <l n="2">ܘܲܥܣܸܩ ܣܲܓܿܝܼ ܠܲܡܬܲ ܢܵܝܘܼ ܥܲܠ ܒܘܼܠܒܵܠܹܗ.</l>
                <l n="3">:ܓܘܼܢܚܵܐ ܪܲܒܵܐ ܥܬܼܝܼܕ ܕܢܸܬܼܡܲܠܲܠ ܒܹܝܬܼ ܐܲܪ̈ܥܵܢܹܐ</l>
                <l n="4">ܘܠܵܐ ܡܨܐ ܦܘܼܡܵܐ ܕܢܹܐܡܲܪ ܕܲܟܼܡܵܐ ܡܲܪܝܼܪ ܫܸܡܥܹܗ.</l>
                <l n="5">:ܣܒܲܪܬܼܵܐ ܒܝܼܫܵܐ ܡܣܲܒܲܪ ܒܝܼܫܵܐ ܒܹܝܬܼ ܡܵܝܘ̈ܬܸܐ</l>
                <l n="6">ܘܠܲܝܬܿ ܒܲܪܢܵܫܵܐ ܕܠܵܐ ܡܸܬܿܕܵܘܲܕ ܘܦܵܗܹ̇ܐ ܗܵܘܢܹܗ.</l>
                <l n="7">:ܠܒܸܟܼܝܵܐ ܫܵܘܹ̇ܐ ܡܸܕܸܡ ܕܲܥܬܼܝܼܕ ܠܡܸܬܼ ܡܲܠܵܠܘܼ</l>
                <l n="8">ܘܩ̈ܠܹܐ ܚܢܝܼ̈ܓܹܐ ܦܐܸܐ ܕܲܢܪܲܟܸܒܼ ܥܲܠ ܒܘܼܕܵܩܹܗ.</l>
                <l n="9">:ܒܚܲܫܵܐ ܢܸܫܡܲܥ ܐܲܝܢܵܐ ܕܫܵܡܲ݁ܥ ܦܵܪܘܿܫܵܐܝܼܬܼ</l>
                <l n="10">ܘܲܒܼܟܲܪܝܘܼܬܼܵܐ ܢܕܲܡܲܥ ܐܲܝܢܵܐ ܕܨܵܐܹ̇ܬܼ ܫܲܦܝܼܪ.</l>
                <l n="11">:ܒܗܵܘܢܵܐ ܢܸܟܼܪܸܐ ܘܲܒܼܪܥܝܵܢܵܐ ܢܲܫܦܲܥ ܕܼܡ̈ܥܹܐ</l>
                <l n="12">ܘܲܚܠܵܦ ܢܲܚ̈ܬܹܐ ܢܸܣܕܘܿܩ ܙܵܘ̈ܥܹܐ ܥܲܠ ܡܵܐ ܕܲܥܬܼܝܼܕ.</l>
                <l n="13">:ܢܸܟܼܿܠܵܐ ܩܲܫܝܵܐ ܥܬܼܝܼܕ ܕܲܢܪܲܟܸܿܒܼ ܐܵܟܹ̇ܠܩܲܨܵܐ</l>
                <l n="14">ܘܲܨܢܝܼܥܵܐܝܼܬܼ ܡܙܲܝܸܢ ܢܲܦܫܹܗ ܠܘܼܩܒܲܠ ܚܲܝܹ̈ܢ.</l>
                <l n="15">ܡܸܪܕܵܐ ܕܥܵܘ̣ܠܵܐ ܨܵܒܹ̇ܐ ܕܲܢܩܝܼܡ ܥܲܠ ܟܹܐܢܘܼܬܼܵܐ: </l>

                <pb ed="http://syriaca.org/manuscript/2292" n="f.164r"/>

                <l n="16">ܘܫܸܡ ܒܵܪܘܿܝܵܐ ܡܛܲܝܲܒܼ ܕܲܢܣܝܼܡ ܥܲܠ ܚܲܪ ܡܘܼܬܹܗ.</l>
                <l n="17">:ܠܕܲܪܓܼܵܐ ܪܵܡܵܐ ܒܵܥܹ̇ܐ ܕܢܸܣܲܩ ܚܬܝܼܪ ܪܸܥܝܵܢܵܐ</l>
                <l n="18">ܘܥܲܠ ܐܝܼܬܼܘܼܬܼܵܐ ܡܲܩܸܠܹܐ ܒܓܼܘܼܡܪܵܐ ܡܲܪܵܚܵܐܝܼܬܼ.</l>
                <l n="19">:ܚܘܼܨܦܵܐ ܢܟܼܝܼܠܵܐ ܠܵܒܸ̇ܫ ܣܲܟܼܠܵܐ ܒܲܕܡܘܼܬܼ ܙܲܝܢܵܐ</l>
                <l n="20">ܘܣܵܕܲ̇ܕ ܩܹܐܪܣܵܐ ܠܘܼܩܒܲܠ ܩܘܼܫܬܵܐ ܥܵܘܠ̇ܐܝܼܬܼ.</l>
                <l n="21">:ܒܫܸܡ ܙܲܟܵܝܵܐ ܡܟܲܢܹܐ ܢܲܦܫܹܗ ܡܠܹܗ ܚܵܘ̈ܬܼܐ</l>
                <l n="22">ܘܩܵܠ ܬܸܫܒܿܘܿܚܬܵܐ ܕܠܵܐ ܦܵܐܝܵܐ ܠܹܗ ܚܲܛܹ̇ܦ ܡܲܓܲܢ.</l>
                <l n="23">:ܐܸܢܵܐ ܐ̄ܢܵܐ ܡܫܝܼܚܵܐ ܐܵܡܲ݁ܪ [...]ܡܵܐ ܘܠܵܐ ܡܸܬܼܟܲܚܲܕ</l>
                <l n="24">ܘܒܼܝܼ ܡܸܫܬܼܠܡܝܼܢ ܐ̄ܪ̈ܙܹܐ ܘܛܘܼܦܣ̈ܐ ܕܲܪܫܲܡܘ ܟܹܐܢܹ̈ܐ.</l>
                <l n="25">:ܐܲܝܟ ܕܵܠܟܹܐܢܵܐ ܡܚܲܦܸܛ ܐ̄ܢܵܫܵܐ ܕܲܢܩܲܒܿܠܘܼܢܵܝܗܝ</l>
                <l n="26">ܘܛܵܥܹ̇ܐ ܘܡܲܛܥܹܐ ܥܲܕ ܡܸܢܼܦܲܪܣܸܐ ܡ̣ܢ ܟܹܐܢܘܼܬܐ.</l>
                <l n="27">:ܒܛܘܼܥܝܲܝ ܡܲܛܥܹܐ ܘܲܒܼܕܼܡ̈ܘܵܬܼܵܐ ܡܚܵܘܸܐ ܚܲܝ̈ܠܹܐ</l>
                <l n="28">ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪܬܼ ܩܵܠܵܐ ܕܲܒܼܫܘܼܠܵܡܵܐ.</l>
                <l n="29">:ܚܲܪ ܡܵܢܵܐܝܼܬܼ ܡܲܩܠܸܐ ܚܲܪܡܵܐ ܥܲܠ ܟܠ ܩܵܠ̈ܝܹܢ</l>
                <l n="30">:ܘܣܵܥܹ̇ܐ ܘܣܵܠܹ̇ܩ ܠܕܲܪܓܼܵܐ ܪܵܡܵܐ ܟܲܕ ܠܵܐ ܣܵܠܹ̇ܩ</l>
                <l n="31">:ܒܚܲܪܡܵܢܘܼܬܹܗ ܬܡܲܗ ܟܵܪܘܿܙܵܐ ܦܲܘܠܘܿܣ ܓܲܒܼܝܵܐ</l>
                <l n="32">ܘܩܲܕܸܡ ܨܵܪܵܗ̇ ܒܲܟܼܬܼ̈ܝܼܒܼܵܬܼܵܐ ܕܢܸܚܙܹܝܗ̇ ܟܠܢܵܫ.</l>
                <l n="33">:ܒܡܵܪܘܿܕܘܼܬܼܵܐ ܟܲܢܝܹܗ ܠܐܲܒܼܢܵܐ ܕܡܸܬܼܚܵܘܹܐ ܒܹܗ</l>
                <l n="34">ܕܲܡܩܝܼܡ ܡܸܪܕܵܐ ܘܟܼܵܠܹ̇ܐ ܫܪܵܪܵܐ ܕܠܵܐ ܢܸܬܼܡܲܠܲܠ.</l>
                <l n="35">:ܢܦܲܩ ܗ̄ܘ̣ܵܐ ܛܸܒܹܿܗ ܡ̣ܢ ܫܘܼܪܵܝܵܐ ܕܟܼܵܪ ܘܿܙܘܼܬܼܵܐ</l>
                <l n="36">ܘܫܲܪܝܼܘ ܐ̄ܢܵܫܵܐ ܒܵܥܹ̇ܝܢ ܒܥܵܬܼܵܐ ܕܥܲܠ ܡܹܐܬܼܝܼܬܹܗ.</l>
                <l n="37">:ܫܡܲ݁ܥ ܗ̄ܘ̣ܵܐ ܫܠܝܼܚܵܐ ܒܥܬܼܵܐ ܕܲܥܠܵܘܗܝ ܡ̣ܢ ܬܲܠܡܝܼܕܵܘ̈ܗܝ</l>
                <l n="38">ܘܚܲܟܸܿܡ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܒܛܸܒܵܐ ܕܫܸܡܥܹܗ.</l>
                <l n="39">:ܠܵܐ ܠܲܡ ܬܩܲܒܿܠܘܼܢ ܕܩܲܪܝܼܒܼ ܙܒܲܢܵܐ ܕܫܘܼܠܵܡ ܙܲܒܼܢܹ̈ܐ</l>
                <l n="40">ܘܠܵܐ ܬܸܬܿܛܦܝܼܣܘܢ ܠܵܐ ܠܸܐܓܲܪܬܵܐ ܘܠܵܐ ܠܓܸܠܝܵܢܵܐ. </l>

                <pb ed="http://syriaca.org/manuscript/2292" n="f.164v"/>

                <l n="41">:ܐܸܢ ܠܵܐ ܬܹܐܬܼܐ ܡܵܪܘܿܕܘܼܬܵܐ ܓܠ̣ܵܐ ܝܵܕܘܿܥܵܐ</l>
                <l n="42">ܠܵܐ ܡܸܫܬܲܠܲܡ ܕܘܼܒܵܪ ܚܲܝܹ̈ܐ ܐܲܪ̈ܥܸܢܵܝܹܐ.</l>
                <l n="43">:ܐܢ ܠܵܐ ܐ̄ܬܹ̇ܐ ܒܲܪ ܐܲܒܼܪܵܢܵܐ ܕܢܸܛܥܹܐ ܘܢܲܛܥܹܐ</l>
                <l n="44">ܠܵܐ ܡܸܬܼܒܲܕܲܩ ܫܪܵܪܵܐ ܕܲܠܝܵܐ ܕܚܘܼܕܵܬܼ ܟ̱ܠܵܐ.</l>
                <l n="45">:ܐܸܢ ܠܵܐ ܡܚܵܘܹܐ ܒܼܝܼܫܘܼܬܼ ܝܲܨܪܹܗ ܠܥܹܝܢ ܟܠ ܒܸܪ̈ܝܢ</l>
                <l n="46">:ܠܵܐ ܡܸܬܼܚܲܬܼܡܵܐ ܚܵܝܲܬܼ ܡܥܲܬܹܗ ܒܝܲܕ ܣܘܼܥܪ݁ܵܢܹܐ</l>
                <l n="47">:ܙܲܒܼܢܵܐ ܡܬܲܚܸܡ ܡ̣ܢ ܥܵܒܼܘܿܕܵܐ ܠܲܥܒܼܵܕ ܐܝܼܕܵܘ̈ܗܝ</l>
                <l n="48">ܥܕܲܡܵܐ ܕܫܵܠܹ̇ܡ ܠܵܐ ܡܲܪܦܹܗ ܠܹܗ ܠܛܵܥܝܵܐ ܕܢܲܛܠܹܐ.</l>
                <l n="49">:ܣܝܵܓܼܵܐ ܕܪܸܡܙܵܐ ܩܵܐܹ̇ܡ ܒܐܲܦܵܘ̈ܗܝ ܒܲܕ ܡܘܼܬܼ ܫܘܼܪܐ</l>
                <l n="50">ܕܲܡܥܘܸܟ ܠܹܗ ܡ̣ܢ ܡܲܪܕܝܼܬܼܵܐ ܕܝܼܬܼܵܐ ܕܡܵܪܘܿܕܘܼܬܹܗ.</l>
                <l n="51">:ܪܓܸܝܼܓܼ ܗ̄ܘ̣ܵܐ ܣܲܓܝܼ ܕܢܸܓܼܡܘܿܪ ܪܸܓܿܬܹܗ ܗܵܐ ܡ̣ܢ ܙܲܒܼܢܵܐ</l>
                <l n="52">ܘܠܵܐ ܡܲܪܦܸܐ ܠܹܗ ܥܕܲܡܵܐ ܕܫܵܠܸ̇ܡ ܦܣܵܩܵܐ ܕܲܦܣܲܩ.</l>
                <l n="53">:ܠܗܵܘ̇ ܦܘܿܩܕܵܢܵܐ ܕܬܲܚܸܡ ܘܲܟܼܠܵܝܗܝ ܡܣܲܟܸܿܐ ܢܟܼܝܼܠܵܐ</l>
                <l n="54">ܕܐܸܡܲܬܼܝ ܬܸܫܠܲܡ ܦܲܪܬܿܘܼܙܡܝܐ ܘܢܸܓܼܠܹܐ ܙܹܐܦܹܗ.</l>
                <l n="55">:ܐܲܝܟ ܐܲܬܿܘܢܵܐ ܫܵܓܲ̇ܪ ܗܘ̤ ܠܹܗ ܒܩܲܝܣܲܝ̈ ܚܸܡܬܼܵܐ</l>
                <l n="56">ܕܐܸܡܲܬܼܝ ܢܲܣܸܦ ܢܘܼܪܵܐ ܕܪܘܼܓܼܙܹܗ ܘܢܵܘܩܸܕ ܐ̄ܢܵܫܵܐ.</l>
                <l n="57">:ܦܲܚܹ̈ܐ ܕܢܸܟܼܠܵܐ ܡܥܲܝܸܕ ܛܵܡܲܪ ܠܠܲܝ ܐܝܼܡܵܡ</l>
                <l n="58">ܘܝܵܬܹ̇ܒܼ ܢܵܛܲܪ ܕܐܸܡܲܬܼܝ ܢܹܐܬܹܐ ܨܵܝܕܵܐ ܠܘܲܠܕܵܐ.</l>
                <l n="59">:ܐܲܝܟ ܨܲܝܵܕܵܐ ܡܲܓܲܪ ܪܘܼܚܹܗ ܦܬܼܝܼܠ ܪܸܥܝܵܢܵܐ</l>
                <l n="60">ܘܐܲܡܝܼܢ ܚܵܐܲܪ ܕܐܸܡܲܬܼܝ ܬܸܣܲܩ ܠܪܹܫ ܬܲܪܥܝܼܬܹܗ.</l>
                <l n="61">:ܠܚܲܓܼܠܵܐ ܕܵܡܹ̇ܐ ܝܲܨܪܹܗ ܒܓܼܵܘܹܗ ܕܚܲܓܼܠܵܐ ܨܢܝܼܥܵܐ</l>
                <l n="62">ܘܛܵܒܼ ܡ̣ܢ ܚܲܠܓܼܵܐ ܪܓܼܝܼܓܼ ܘܲܡܣܵܘܲܚ ܠܝܘܿܡ ܫܘܼܠܵܡܵܐ.</l>
                <l n="63">:ܘܐܸܠܘܼܠܵܐ ܚܒܼܝܪܫ ܒܦܲܘܩܪܵܢ ܟܲܣܝܵܐ ܩܠܘܒܝܵܐ ܩܲܫܝܵܐ</l>
                <l n="64">ܟܒܲܪ ܣܵܥܹ̇ܐ ܗ̄ܘ̣ܵܐ ܘܒܼܠܲܥ ܗ̄ܘ̣ܵܐ ܠܹܗ ܠܓܸܢܣܲܢ ܟܠܫܵܥ.</l>
                <l n="65">ܡ̣ܢ ܨܸܒܼܝܵܢܹܗ ܐܲܒܿܝܼܕܝܼܢ ܗ̄ܘ̣ܵܘ ܗܵܐ ܡ̣ܢ ܢܘܼܓܼܪܵܐ: </l>

                <pb ed="http://syriaca.org/manuscript/2292" n="f.165r"/>

                <l n="66">ܐܸܠܘܼܠܵܐ ܟܠܵܝܗܝ ܗܵܘ̇ ܦܘܼܩܘܵܢܵܐ ܕܲܩܪܲܢ ܨܲܠܡܹܗ.</l>
                <l n="67">:ܗܘܝ̤ܘ ܕܲܩܪܹܗ ܕܠܵܐ ܢܫܬܼܥܠܹܐ ܠܒܲܪ ܡ̣ܢ ܛܲܟܼܣܵܐ</l>
                <l n="68">ܘܬܼܘܼܒܼ ܟܵܠܹ̇ܐ ܠܹܗ̇ ܥܕܲܡܵܐ ܠܝܵܘܡܵܐ ܕܣܝܼܡ ܒܝܼܕܲܥܬܹܗ.</l>
                <l n="69">:ܚܲܟܲܝܡܵܐܝܼܬܼ ܟܠܵܝܗܝ ܒܲܬܼܚܘܼܡܵܐ ܕܪܡܙܹܗ ܟܲܣܝܵܐ</l>
                <l n="70">ܘܚܲܟܿܝܼܡܵܐܝܼܬܼ ܦܵܬܲܚ ܒܐܲܦܵܘ̈ܗܝ ܘܢܵܦ̇ܩ ܘܡܲܛܥܹܐ.</l>
                <l n="71">:ܠܝܘܼܬܼܪܵܢ ܗܵܘܹ̇ܐ ܝܘܿܡ ܓܸܠܝܵܢܹܗ ܕܡܵܐ ܐܸܢ ܡܲܚܣܲܝܪ</l>
                <l n="72">ܕܢܹܐܠܲܦ ܟܠܢܵܫ ܒܝܼܫܘܼܬܼ ܢܸܟܼܒܵܘ̈ܗܝ ܕܠܘܼܩܒܲܠ ܐ̄ܢܵܫܵܐ.</l>
                <l n="73">:ܬܼܪܬܹܿܝܢ ܡܲܠܸܦ ܡ̣ܢ ܒܝܼܫܘܼܬܹܗ ܠܥܝܼܪܹ̈ܐ ܕܐ̄ܢܵܫܵܐ</l>
                <l n="74">ܚܲܪܡܵܢܘܼܬܹܗ ܘܚܹܝܠ ܒܲܪܘܿܝܵܐ ܕܟܼܠܹ̇ܐ ܪܘܼܓܼܙܹܗ.</l>
                <l n="75">:ܐܲܝܟ ܕܲܒܼܨܲܒܼܥܵܐ ܡܚܵܘܸܐ ܛܵܒܼܵܐ ܚܘܼܒܹܗ ܕܥܠܲܝܢ</l>
                <l n="76">ܕܐܸܠܘܼܠܵܐ ܟܠܵܝܗܝ ܡܛܲܠܸܩ ܗ̄ܘ̣ܵܐ ܠܲܡ ܡ̣ܢ ܫܘܼܪܵܝܐ.</l>
                <l n="77">:ܐܸܢܗܘ̤ ܕܗܵܫܵܐ ܒܫܘܼܠܵܢ ܙܲܩܼ̈ܢܹܐ ܗܵܟܢ ܐܲܒܼܵܐܫ</l>
                <l n="78">ܟܡܵܐ ܡܲܒܼܐܸܫ ܗ̄ܘ̣ܵܐ ܐܸܠܘܼ ܫܲܒܼܩܹܗ ܡ̣ܢ ܝܘܿܡ ܕܲܗ̤ܘܲܝܢ.</l>
                <l n="79">:ܟܘܼܪ ܒܘܼܚܪܵܢܵܐ ܥܲܒܼܕܸܗ ܠܝܲܨܪܹܗ ܠܲܢ ܘܲܠܟܼܠܵܐ</l>
                <l n="80">ܕܲܒܼܒܼܝܼܫܘܼܬܹܗ ܢܸܒܼܩܸܐ ܕܲܗܒܼܵܐ ܕܦܵܪܘܿܫܘܼܬܲܢ.</l>
                <l n="81">:ܒܹܗ ܡܲܠܸܦ ܠܲܢ ܙܢܲܝ̈ ܬܲܟܼܬܘܼܫܵܐ ܕܠܘܼܩܒܲܠ ܩܘܼܫܬܵܐ</l>
                <l n="82">ܘܒܹܗ ܡܵܘܕܲܥ ܠܲܢ ܥܲܠ ܥܘܼܕܪܵܢܹܗ ܕܲܡܢܲܛܲܪ ܠܲܢ.</l>
                <l n="83">:ܠܚܲܪܬܹܐ ܢܲܛܪܹܗ ܠܩܹܐܪܣܵܐ ܪܲܒܵܐ ܕܲܡܥܲܬܼ ܠܹܗ</l>
                <l n="84">ܕܢܸܚܙܘܿܢ ܐ̄ܢܵܫܵܐ ܘܲܫܡܲܝܵ̈ܢܹܐ ܒܝܼܫܘܼܬܼ ܝܲܨܪܹܗ.</l>
                <l n="85">:ܩܕܼܵܡ ܗܵܘ̇ ܝܵܘܡܵܐ ܕܲܡܚܲܕܸܬܼ ܒܹܗ ܒܪܝܬܼܵܐ ܕܲܒܼܪܵܐ</l>
                <l n="86">ܝܵܗܹ̇ܒܼ ܐܲܬܼܪܵܐ ܕܢܲܝܬܸܿܐ ܠܓܸܠܝܵܐ ܥܵܘܠܘܼܬܹܗ.</l>
                <l n="87">:ܠܵܐ ܗ̄ܘ̣ܵܐ ܕܟܲܟܸܿܐ ܪܓܼܝܼܓܼ ܒܪܘܿܝܵܐ ܥܲܠ ܗܵܝ̇ ܫܲܒܼܦܩܹܗ</l>
                <l n="88">ܐܸܠܵܐ ܕܢܸܓܼܠܸܐ ܚܲܪ ܡܵܢܘܼܬܹܗ ܘܪܲܦܝܘܼܬܼ ܢܲܦܫܲܢ.</l>
                <l n="89">:ܐܲܝܟ ܕܲܒܼܕܝܼܢܵܐ ܡܩܲ[ܛ]ܪܸܓܼ ܠܲܢ ܒܹܗ ܚܲܪܝܼܡܵܐܝܼܬܼ</l>
                <l n="90">ܕܠܵܐ ܥܝܼܪܝܼܒܲܢ ܒܩܹܐܪܣܵܐ ܕܚܲܫܹ̈ܐ ܕܲܚܠܵܦ ܩܘܼܫܬܵܐ. </l>

                <pb ed="http://syriaca.org/manuscript/2292" n="f.165v"/>

                <l n="91">:ܩܹܐܪܣܵܐ ܗ̄ܘ̣ ܪܲܒܵܐ ܕܲܡܛܝܲܒܼ ܠܲܢ ܕܢܸܥܒܸܿܕ ܥܲܡ̇ܢ</l>
                <l n="92">ܘܲܒܼܟܼܠ ܦܘܼܪ݁ ܣܝܼܢ ܒܵܥܹ̇ܐ ܕܢܲܛܥܹܝܢ ܡ̣ܢ ܨܹܝܕ ܩܘܼܫܬܵܐ.</l>
                <l n="93">:ܚܙܵܝܗܝ ܠܲܟܼܝܵܢܲܢ ܟܲܙܟܼܵܐ ܘܲܫܕܵܗ̇ ܠܓܲܢܒܵܪܘܼܬܹܗ</l>
                <l n="94">ܘܗܵܐ ܡܸܬܼ ܡܲܪܡܲܪ ܕܐܝܼܟܲܢ ܡ̣ܢ ܫܹܠܝ ܚܲܒܼ ܘܐܸܬܼܦܲܪܣ.</l>
                <l n="95">:ܚܙ̣ܵܐ ܕܐܲܗܸܠ ܒܹܗ ܚܲܕ ܡ̣ܢ ܓܸܢܣܲܢ ܘܥܲܒܼܕܹܗ ܓܘܼܚܪܵܐ</l>
                <l n="96">ܘܗܵܐ ܡܸܬܼܦܲܪܣ ܕܢܸܬܼܒܲܥ ܥܝܼܪܬܹܿܗ ܡ̣ܢ ܩܲܪ̈ܝܒܼܵܘܗܝ.</l>
                <l n="97">:ܚܙ̣ܵܐ ܕܐܸܬܥܲܠܝܼ ܠܕܲܪܓܼܵܐ ܪܵܡܵܐ ܕܫܸܡ ܐܝܼܬܼܘܼܬܼܵܐ</l>
                <l n="98">ܘܗܵܐ ܡܸܬܼܚܲܫܲܒܼ ܕܢܲܥܒܼܵܪ ܕܲܪܓܹܗ ܒܚܲܪ ܡܵܢܘܼܬܼܵܐ.</l>
                <l n="99">:ܚܙܑ̣ܵܐ ܕܐܸܫܬܼܥܒܲܕܘ ܥܝܼܪܹ̈ܐ ܘܐ̄ܢܵܫܵܐ ܬܚܹܝܬܼ ܫܘܼܠܛܵܢܹܗ</l>
                <l n="100">ܘܗܵܐ ܡܸܨܛܲܢܲܥ ܕܲܢܩܝܼܡ ܡܸܪܕܵܐ ܠܘܼܩܒܲܠ ܚܲܝܠܹܗ.</l>
                <l n="101">:ܫܡܲܥ ܗ̄ܘ̣ܵܐ ܕܲܥܬܼܝܼܕ ܕܢܹܐܬܹܐ ܒܚܲܪܬܼܵܐ ܠܲܡܕܵ ܟ̱ܠܵܐ</l>
                <l n="102">ܘܲܡܥܲܬܸܿܕ ܠܹܗ ܙܲܝܢܵܐ ܕܥܵܘ̣ܠܹܗ ܕܢܹܐܬܹܐ ܒܕܘܼܡܝܹܗ.</l>
                <l n="103">:ܫܡܲܥ ܕܲܒܼܫܘܼܒܼܚܵܐ ܕܲܫܡܲܝܵܢܹ̈ܐ ܢܵܚܹ̇ܬܼ ܠܐܲܪܥܵܐ</l>
                <l n="104">ܘܛܲܝܸܒܼ ܐܵܦ ܗܘ̤ ܓܘܼ̈ܕܹܐ ܕܫܹܐܕܹ̈ܐ ܕܲܢܙܲܚܝܘܼܢܵܝܗܝ.</l>
                <l n="105">:ܫܡܲܥ ܕܲܒܼܕܝܼܢܵܐ ܕܠܵܬ ܫܘܼܠܵܡܵܐ ܥܬܝܼܕ ܕܢܸܫܬܲܢܲܩ</l>
                <l n="106">ܘܐܲܩܠܝܼ ܒܓܼܘܼܡܕܵܐ ܠܘܼܩܒܲܠ ܚܲܝܠܵܐ ܕܡܫܲܢܸܩ ܠܹܗ.</l>
                <l n="107">:ܚܙ̣ܵܐ ܕܩܸܪܒܲܬ̤ ܠܵܗ̇ ܐܵܦܵܦܵܣܝܼܣ ܕܥܸܕܲܢ ܫܸܦܠܹܗ</l>
                <l n="108">ܘܗܵܐ ܡܸܫܬܲܢܹܐ ܐܲܝܟ ܩܵܛܘܿܠܵܐ ܒܥܸܕܲܢ ܡܵܘܬܹܿܗ.</l>
                <l n="109">:ܫܲܪܝܼܪܵܐ ܠܹܗ ܕܠܵܐ ܡܬܼܦܲܠܲܛ ܡ̣ܢ ܟܹܐܢܘܼܬܼܵܐ</l>
                <l n="110">ܘܐܲܩܠܝܼ ܘܒܲܣܲܪ ܥܲܠ ܟܠ ܕܸܚ̈ܠܵܢ ܩܲܦܣܵܩ ܣܲܒܼܪܐ.</l>
                <l n="111">:ܪܢ̣ܵܐ ܕܠܲܝܬܼ ܐܲܬܼܪܵܐ ܕܢܸܣܬܲܬܲܪ ܒܹܗ ܒܝܘܿܡ ܒܘܼܚܪܵܢܵܐ</l>
                <l n="112">ܘܝܼܨܸܦ ܣܲܓܿܝܼ ܕܢܸܓܼܡܘܿܪ ܪܸܓܿܬܹܗ ܥܵܘ̇ܠܵܐܝܼܬܼ.</l>
                <l n="113">:ܪܲܒܿܘܼܬܼ ܥܵܘ̣ܠܵܐ ܥܒܲܕܬܹܗ ܕܢܲܥܘܸܠ ܕܠܵܐ ܚܵܘܣܵܐ</l>
                <l n="114">ܘܚܸܪܚܵܘܼܬܹܗ ܥܒܲܕܬܹܗ ܕܢܸܪܫܲܥ ܠܒܲܪ ܡ̣ܢ ܛܲܟܼܣܵܐ.</l>
                <l n="115">ܠܫܲܪ ܡ̣ܢ ܛܲܟܼܣܵܐ ܕܥܵܒܼܘܿܕ ܘܬܐ ܢܦܲܩ ܡܵܪܚܵܐ: </l>

                <pb ed="http://syriaca.org/manuscript/2292" n="f.166r"/>

                <l n="116">ܘܥܲܠ ܥܵܒܼܘܿܕܵܐ ܘܲܥܒܼܵܕ ܐܝܼܕܵܘ̈ܗܝ ܒܥ̣ܵܐ ܕܢܸܫܬܲܥܠܸܐ.</l>
                <l n="117">:ܠܘܼܩܒܲܠ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܡܩܐܸܐ ܚܬܼܝܼܪܵܐ</l>
                <l n="118">ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܡܲܟܸܿܐ ܒܚܸܪ ܚܵܘܼܬܼܗ.</l>
                <l n="119">:ܥܲܡ ܨܸܒܼܝܵܢܐ ܕܝܲܩܲܪ ܐ̄ܢܵܫܵܐ ܡܲܩܪܸܒܼ ܥܲܛܠܵܐ</l>
                <l n="120">ܘܲܒܼܝܲܕ ܐܢܵܫܵܐ ܓܵܣܹ̇ܐ ܡܸܪܬܹܗ ܥܲܠ ܐܝܼܬܼܘܼܬܼܵܐ.</l>
                <l n="121">:ܒܝܲܕ ܒܲܪܢܵܫܵܐ ܦܪܲܩ ܒܵܪܘܿܝܵܐ ܠܲܒܼܢܲܝ̈ܢܵܫܵܐ</l>
                <l n="122">ܘܲܒܼܒܲܪ ܢܵܫܵܐ ܨܵܒܹ̇ܐ ܐܵܦ ܗܘ̤ ܕܢܵܘܒܸܿܕ ܐ̄ܢܵܫܵܐ.</l>
                <l n="123">:ܠܐ̄ܢܵܫܵܐ ܓܒܼ݂ܵܐ ܠܹܗ ܐܲܠܵܗ ܟܠܵܐ ܘܚܲܪܲܪ ܒܹܗ ܟܠ</l>
                <l n="124">ܘܚܲܕ ܒܲܪܢܵܫܵܐ ܠܒܼ݂ܵܐ ܠܹܗ ܐܵܦ ܗܘ̤ ܕܲܢ̣ܫܲܥܒܸܕ ܟܠ.</l>
                <l n="125">:ܡܫܝܼܚܵܐ ܘܡܲܠܟܵܐ ܩܪܵܝܗܝ ܒܵܪܘܿܝܵܐ ܠܐ̄ܢܵܫܵܐ ܕܲܓܼܒܵܐ</l>
                <l n="126">ܘܒܼܵܗ̇ ܒܲܕܡܘܼܬܼܵܐ ܡܟܲܢܸܐ ܠܐ̄ܢܵܫܵܐ ܕܗܵ݁ܘܹܐ ܥܘܼܡܪܹܗ.</l>
                <l n="127">:ܕܠܵܐ ܙܘܼܘܓܼܵܐ ܓܲܒܼܠܹܗ ܒܟܲܪܣܵܐ ܠܡܸܦܪܲܩ ܐ̄ܢܵܫܵܐ</l>
                <l n="128">ܘܲܟܼܒܲܪ ܐܵܦ ܗܘ̤ ܗܵܕܹܐ ܡܲܛܸܒܼ ܥܲܠ ܗܵܘ̇ ܛܵܥܝܵܐ.</l>
                <l n="129">:ܡ̣ܢ ܝܘܼܒܵܠܵܐ ܕܒܹܝܬܼ ܐܲܒܼܪܵܗܵܡ ܢܣܲܒܼ ܪܹܫܝܼܬܼܵܐ</l>
                <l n="130">ܘܕܲܡ ܝܼܗ̄ܘܼܕܵܝܵܐ ܗ̄ܘ̣ ܕܗܵܘܹ̇ܐ ܡܵܐܢܵܐ ܠܗܵܝ̇ ܛܵܥܝܼܘܼܬܼܵܐ.</l>
                <l n="131">:ܒܟܼܠܗܹܝܢ ܕܲܗܘ̤̈ܝ ܒܐܵܕܼܵܡ ܕܲܬܼܪܹܝܢ ܡܸܕܡܵܐ ܐܵܦ ܗܘ̤</l>
                <l n="132">ܘܣܵܥܲ݁ܪ ܚܲܝܵܠܹܐ ܟܲܕ ܠܵܐ ܣܵܥܲ݁ܪ ܫܲܪܝܼܪܵܐܝܼܬܼ.</l>
                <l n="133">:ܒܗܵܘ̇ ܐܸܣܟܹܿܡܵܐ ܕܐܸܬܼܵܐ ܠܥܵܠܡܵܐ ܦܲܓܼܪܵܢܵܐܝܼܬܼ</l>
                <l n="134">ܒܹܗ ܗܘ̤ ܐܵܬܹ̇ܐ ܐܵܦ ܗܘ̤ ܠܥܵܠܡܵܐ ܒܦܲܓܼܪܵܐ ܕܐ̄ܢܵܫܵܐ.</l>
                <l n="135">:ܚܲܕ ܒܲܪ ܢܵܫܵܐ ܓܵܒܹ̇ܐ ܢܟܼܝܼܠ̈ܐ ܡ̣ܢ ܐ̄ܢܵܫܘܼܬܼܵܐ</l>
                <l n="136">ܘܲܡܕܲܝܲܪ ܒܹܗ ܐܲܟܼܡܵܐ ܕܕܲܝܲܪ ܟܲܣܝܵܐ ܒܐ̄ܢܵܫܵܐ.</l>
                <l n="137">:ܒܐ̄ܢܵܫܵܐ ܥܵܡܲ݁ܪ ܣܵܢܐܵܐ ܕܐ̄ܢܵܫܵܬ ܕܢܲܛܥܹܐ ܠܐ̄ܢܵܫܵܐ</l>
                <l n="138">ܘܲܡܟܲܢܸܐ ܠܹܗ ܒܪܵܐ ܕܐܲܠܵܗܵܐ ܐܲܟ ܗܵܝ̇ ܕܲܗܘ̤ܵܬܼ.</l>
                <l n="139">:ܒܲܪ ܐܲܠܵܗܵܐ ܡܟܲܢܸܐ ܢܟܼܝܼܠܵܐ ܠܒܲܪ ܐܲܒܼܕܵܢܵܐ</l>
                <l n="140">ܘܫܸܡ ܐܲܠܵܗܵܐ ܚܵܛܹ̇ܦ ܒܐܝܼܕܹܗ ܘܡܲܩܸܦ ܠܲܫܡܹܗ: </l>

                <pb ed="http://syriaca.org/manuscript/2292" n="f.166v"/>

                <l n="141">ܫܡܵܐ ܝܲܩܝܼܪܵܐ ܣܵܐܹ̇ܡ ܚܲܪܡܵܐ ܥܲܠ ܫܝܼܛܘܼܬܹܗ.</l>
                <l n="142">:ܘܣܵܥܹ̈ܐ ܕܢܸܣܲܩ ܠܕܲܪܓܼܵܐ ܪܵܡܵܐ [...]ܠܐ ܡܲܦܵܣ ܠܗ</l>
                <l n="143">ܒܚܘܼܬܼܪܵܐ ܣܲܟܼܠܵܐ ܡܲܩܠܹܐ ܫܲܒܝܵܐ ܥܲܠ ܐܝܼܬܼܘܼܬܼܵܐ.</l>
                <l n="144">:ܘܲܒܼܚܸܪܝܵܢܵܐ ܚܵܛܹ̇ܦ ܢܵܘܡܹ̈ܐ ܕܐܲܠܵܗܘܼܬܼܵܐ</l>
                <l n="145">ܐܲܝܟ ܫܲܒܵܝܵܐ ܥܵܒܲ̇ܪ ܒܐܲܪܥܵܐ ܡܠܸܐ ܪܵܡܘܼܬܼܵܐ.</l>
                <l n="146">:ܘܫܵܒܸ̇ܐ ܠܐ̄ܢܵܫܵܐ ܕܢܗܘܘܿܢ ܥܲܒܼ̈ܕܹܐ ܠܡܵܪܘܿܕܘܼܬܹܗ</l>
                <l n="147">:ܒܪܹܫ ܓܵܠܘܼܬܼܵܐ ܡܲܦܲܩ ܐ̄ܢܵܫܵܐ ܡ̣ܢ ܗܵܘ ܢܲܝ̈ܗܘܿܢ</l>
                <l n="148">ܘܲܚܠܵܦ ܢܟܼܣܸ̈ܐ ܒܵܐܹ̇ܙ ܥܘܼܬܼܪܵܐ ܕܪܸ̈ܥܝܵܢܲܝܗܘܿܢ.</l>
                <l n="149">:ܠܗܵܘܢܵܐ ܫܵܒܹ̇ܐ ܘܲܠܪܸܥܝܵܢܵܐ ܡܲܫܠܲܚ ܥܲܪܛܸܠ</l>
                <l n="150">ܘܲܚܠܵܦ ܦܲܓܼܪܵܐ ܒܢܲܦܫܵܐ ܡܒܲܙܲܚ ܘܲܡܨܲܥܲܪ ܠܵܗ̇.</l>
                <l n="151">ܥܲܡ ܚܘܿܫܵܒܹ̈ܐ ܟܣܲܝ̈ܐ ܡܲܩܪܸܒܼ ܐܘܼܡܵܢܵܐܝܼܬܼ.</l>
                <l n="152">ܕܢܸܗܘܸܐ ܡܫܲܥܒܸܿܕ ܟܠܹܗ ܐ̄ܢܵܫܵܐ ܠܲܪ̈ܓܼܝܼܓܼܵܬܹܗ.</l>
                <l n="153">:ܐܘܡܵܢܵܐܝܼܬܼ ܡܪܲܟܸܿܒܼ ܩܹܐܪܣܵܐ ܕܲܡܛܲܝܒܼ ܠܹܗ</l>
                <l n="154">ܘܫܹܐ̈ܕܹܐ ܨܢܝܼ̈ܥܹܐ ܡܥܲܬܿܕܝܼܢ ܙܲܒܼܢܵܐ ܕܲܡܛܲܝܲܩ ܠܹܗ.</l>
                <l n="155">:ܒܐܘܼܡܵܢܘܼܬܼܵܐ ܕܕܲܝ̈ܘܹܐ ܡܲܛܥܹܐ ܩܕܼܵܡ ܚܲܙܵܝܹ̈ܐ</l>
                <l n="156">ܘܛܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܢ ܡܚ̤ܵܘܹܐ ܠܥܲܝ̈ܢܹܐ.</l>
                <l n="157">:ܒܡܹܐ ܚܲܕ ܥܲܝ̈ܢܹܐ ܡܩܝܼܡ ܗܲܓܵܓܹܐ ܩܕܼܵܡ ܒ̈ܒܼܵܬܼܵܐ</l>
                <l n="158">ܘܥܲܠ ܠܵܐ ܡܸܕܡ ܣܲܣܡܸܟ ܪܸ̈ܓܼܫܹܐ ܐܲܝܟ ܕܥܲܠ ܡܸܕܸܡ.</l>
                <l n="159">:ܕܘܼܡܝܵܐ ܕܪܸ̈ܓܼܫܹܐ ܡܸܬܼܚܲܙ̈ܝܵܢܹܐ ܨܵܐܲܪ ܒܐܲܪܥܵܐ</l>
                <l n="160">ܘܲܡܕܲܡܹܐ ܠܗܘܿܢ ܐܲܝܟ ܗܵܘ̇ ܕܲܗܘ̤ܵܘ ܟܲܕ ܠܵܐ ܗܵܘܹ̇ܝܢ.</l>
                <l n="161">:ܫܸܐ̈ܕܹܐ ܗܵܘܹ̇ܝܢ ܚܙܵܬܼܵܐ ܕܐܝܼܬܹܝܗ̇ ܟܲܕ ܠܵܐ ܐܝܼܬܹܝܗ̇</l>
                <l n="162">ܘܲܡܫܲܪܪܝܼܢ ܠܵܗ̇ ܒܝܲܕ ܕܸܡ̈ܘܬܼܵܐ ܕܠܵܐ ܫܲܪܝܼܪ̈ܵܢ.</l>
                <l n="163">ܗܸܢ̣ܘܿܢ ܗܵܘܹ̇ܝܢ ܣܡܲܝ̈ܐ ܘܚܲܪ̈ܫܹܐ ܘܦܹܐܦܲܐ ܘܠܲܠ̈ܓܹܐ.</l>
                <l n="164">ܘܒܲܪ ܐܲܒܼܕܵܢܵܐ ܡܲܐܣܸܐ ܒܛܘܼܥܝܲܝ ܟܲܕ ܠܵܐ ܡܲܐܣܸܐ.</l>
                <l n="165">ܗܸܢ̣ܘܿܢ ܩܵܥܹ̇ܝܢ ܐܲܝܟ ܐܲܠܝܨܹ̈ܐ ܩܕܼܵܡ ܦܲܩܪܘܼܬܹܗ: </l>

                <pb ed="http://syriaca.org/manuscript/2292" n="f.167r"/>

                <l n="166">ܘܗܘ̤ ܡܸܫܬܲܩܲܠ ܘܡܵܘܫܸܛ ܐܝܼܕܹܗ ܠܘܵܬܼ ܚܘܼܠܡܵܢܵܐ.</l>
                <l n="167">:ܠܵܘ ܚ̇ܘܼܠܡܵܢܵܐ ܕܩܘܼܫܬܵܐ ܝܵܗܹ̇ܒܼ ܟܪܝܼܗ ܒܲܚܛܝܼܬܼܵܐ</l>
                <l n="168">ܠܚܘܼܠܡܵܢ ܢܲܦܫܵܐ ܪܓܼܝܼܓܼ ܕܲܢܚܲܒܸܿܠ ܠܫܘܼܘܕܵܝ ܡܸܠܵܘ̈ܗܝ.</l>
                <l n="169">:ܐ̄ܣܟܹܿܡ ܗܵܘ̇ ܐܵܣܝܵܐ ܕܐܲܬ̤ܵܐ ܠܥܠܡܵܐ ܥܛܝܼܦ ܙܹܐܦܵܢܵܐ</l>
                <l n="170">ܘܩܪܵܐ ܠܐ̄ܢܵܫܵܐ ܕܬܵܘ ܐܸܬܼܐܲܣܵܘ ܗܵܢ̇ܘ ܕܹܝܢ ܡܘܼܬܼܘ.</l>
                <l n="171">:ܡܵܘܬܵܐ ܩܲܫܝܵܐ ܡܠܸܐ ܚܘܼܠܡܵܢܹܗ ܕܐܵܣܝܵܐ ܢܟܼܝܼܠܵܐ</l>
                <l n="172">ܘܒܸܐܣܟܹܿܡ ܛܵܒܼܬܵܐ ܡܦܲܠܸܓܼ ܬܵܘܟܵܐ ܠܡܸܫܬܲܡܥܵܢܵܘ̈ܗܝ.</l>
                <l n="173">:ܒܐܸܣܟܹܿܡ ܡܫܝܼܚܵܐ ܡܕܼܵܡܸܐ ܡܸܫܝܼܚܵܐ ܕܕܲܓܵܠܘܼܬܼܵܐ</l>
                <l n="174">ܘܢܵܓܸܕ ܨܐܕܼܵܘܗܝ ܟܸܢ̈ܫܹܐ ܕܥܲܡܡܹ̈ܐ ܕܲܢܙܚܝܘܼܢܵܝܗܝ.</l>
                <l n="175">:ܐܲܝܟ ܙܲܕܝܼܩܵܐ ܡܪܝܼܡ ܒܲܪܬܼ ܩܵܠܹܗ ܠܨܹܝܕ ܚܲܛܵܝܹ̈ܐ</l>
                <l n="176">ܕܬܼܵܘ ܣܲܒܼܘ ܡܲܓܲܢ ܫܛܲܪ ܚܵܘܒܲܝ̈ܟܿܘܿܢ ܗܵܢ̇ܘ ܕܝܼܢ ܚܘܼܒܼܘ.</l>
                <l n="177">:ܐܲܝܟ ܡܲܟܿܝܼܟܼܵܐ ܡܲܪܟܸܿܢ ܡܸܠܵܘ̈ܗܝ ܡܠܸܐ ܪܵܡܘܼܬܼܵܐ</l>
                <l n="178">ܘܡܲܟܿܝܼܟܼܵܐܝܼܬܼ ܙܵܪܲܥ̇ ܡܸܠܬܹܗ ܒܪܸܥܝܵܢ ܐ̄ܢܵܫܵܐ.</l>
                <l n="179">:ܘܲܟܼܒܲܪ ܐܵܡܲ݁ܪ ܚܲܪ ܡܵܢܵܐܝܼܬ ܐܲܝܟ ܦܵܪܘܿܩܲܢ</l>
                <l n="180">ܕܚܘܼܪܘ ܒܝܼ ܕܢܝܼܚ ܐ̄ܢܵܐ ܘܢܘܼܚܘ ܡ̣ܢ ܚܘܼܬܼܪܵܐ ܒܐܣܟܸܿܡ ܢܝܼܚܘܼܬܼܝ.</l>
                <l n="181">:ܘܲܟܒܲܪ ܡܲܟܼܪܸܙ ܫܘܼܒܼܩܵܢ ܥܵܘ̣ܠܵܐ ܥܵܘܼ̇ܠ ܟܠܹܵܗ</l>
                <l n="182">ܘܟܼܵܐܹ̇ܐ ܒܒܼܝܼ̈ܫܹܐ ܒܝܼܫܵܐ ܕܠܵܐ ܐܝܼܬܼ ܦܸܚܡܵܐ ܠܪܘܼܫܠܹܗ.</l>
                <l n="183">:ܘܲܟܼܒܲܪ ܫܵܪܸܐ ܩܸܨܡܸ̈ܐ ܘܢܸܚ̈ܫܹܐ ܕܟܲܠܕܵܝܘܼܬܼܵܐ</l>
                <l n="184">ܐܲܝܟ ܕܲܢܫܲܪܲܪ ܙܹܐܦܵܢܘܼܬܹܗ ܕܠܵܐ ܙܘܼܥܙܵܥܵܐ.</l>
                <l n="185">:ܘܲܟܼܒܲܪ ܗܵܘܹ̇ܐ ܗܘ̤ ܕܲܠܩܘܼܒܼܠܵܐ ܕܐܘܼܡܵܢܘܼܬܹܗ</l>
                <l n="186">ܡܸܣܲܬܼ ܕܢܲܕ ܢܲܚ ܝܲܨܪܸܗ ܒܝܼܫܵܐ ܠܘܼܩܒܲܠ ܡܵܪܹܗ.</l>
                <l n="187">:ܘܲܟܼܒܲܪ ܟܦܲܪ ܒܲܐܚܝܵܢܘܼܬܼܵܐ ܕܲܒܼܢܲܝ̈ ܐ̄ܪܵܙܹܗ</l>
                <l n="188">ܡܸܣܲܬܼ ܕܢܸܚܛܘܿܦ ܫܡܵܐ ܝܲܩܝܼܪܵܐ ܕܢܘܼܟܼܪܵܝ ܠܲܫܡܹܗ.</l>
                <l n="189">:ܘܲܟܼܒܲܪ ܓܵܥܲܪ ܒܟܼܘܼܡܪܹ̈ܐ ܕܐܩܝܼܡ ܒܹܝܬܼ ܣܸܓܼܕܵܬܹ̈ܗ</l>
                <l n="190">ܡܸܣܲܬܼ ܕܲܢܩܝܼܡ ܗܵܝ̇ ܬܲܪܥܝܼܬܼܵܐ ܕܡܸܣܬܲܓܼܕܵܢܵܐ ܗ̄ܘ̣. </l>

                <pb ed="http://syriaca.org/manuscript/2292" n="f.167v"/>

                <l n="191">:ܘܲܟܼܒܲܪ ܬܵܢܹ̇ܐ ܕܡ̇ܢ ܛܵܥܹ̇ܝܢ ܐܢ̄ܬܲܘܿܢ ܒܵܬܲܪ ܛܘܥܝܲܝ</l>
                <l n="192">ܕܠܵܐ ܐ̄ܢܵܫ ܢܲܟܠ ܕܡ̣ܢ ܨܹܝܕ ܩܘܼܫܬܵܐ ܡܲܛܥܸܐ ܠܐ̄̈ܢܵܫܵܐ.</l>
                <l n="193">:ܐܘܿ ܟܡܵܐ ܐܘܼܡܵܢ ܣܵܢܐܵܐ ܕܐ̄ܢܵܫܵܐ ܘܲܕ ܥܵܒܼܘܿܕܵܐ</l>
                <l n="194">ܐܸܠܵܐ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܠܵܐ ܚܵܣܹ̇ܝܢ ܠܹܗ.</l>
                <l n="195">:ܐܘܿ ܟܡܵܐ ܡܲܪܵܚ ܛܪܘܼܢܵܐ ܕܪܵܪܸܕ ܥܲܠ ܐܝܼܬܼܘܼܬܼܵܐ</l>
                <l n="196">ܘܐܸܠܵܐ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܠܵܐ ܡܫܲܥܒܲܕ ܠܹܗ.</l>
                <l n="197">:ܥܲܠ ܐܝܼܬܼܘܼܬܼܵܐ ܡܪܲܕ ܡܵܪܘܿܕܵܐ ܒܪܵܡܘܼܬܼ ܪܘܼܚܹܗ</l>
                <l n="198">ܘܥܲܠ ܗܵܘ̇ ܪܸܡܙܵܐ ܕܲܒܼܪܵܝܗܝ ܥܲܡ ܟܠ ܐܲܩܠܝܼ ܘܒܲܣܲܪ.</l>
                <l n="199">:ܒܲܫܡܵܐ ܚܲܝܵܐ ܩܵܪܹܐ ܢܲܦܫܹܗ ܡܝܼܬܼ ܒܲܚܛܵܝܗܵܘ̈ܗܝ</l>
                <l n="200">ܘܐܲܠܵܗܵܐܝܼܬܼ ܡܚܵܘܸܐ ܥܘܼܬܼܪܹܗ ܠܥܹܝܢ ܚܲܙܵܝܵܘ̈ܗܝ.</l>
                <l n="201">:ܡܫܝܼܚܵܐ ܘܡܲܠܟܵܐ ܐܡܲ݁ܪ ܕܐܝܼܬܲܝ ܡܫܝܼܚ ܒܲܚܛܝܼܬܼܵܐ</l>
                <l n="202">ܘܠܲܡܫܲܡܫܵܢܵܘ̈ܗܝ ܩܵܪܹܐ ܫܠܝܼܚܹ̈ܐ ܕܙܲܕܝܼܩܘܼܬܼܵܐ.</l>
                <l n="203">:ܫܹܐ̈ܕܹܐ ܡܫܲܕܲܪ ܐܲܝܟ ܟܵܪ̈ܘܿܙܹܐ ܠܟܼܠ ܐܲܬܼܪ̈ܘܵܢ</l>
                <l n="204">ܘܢܦܩܝܼܢ ܙܵܪܥܝܼܢ ܛܸܒܵܐ ܣܲܢܝܵܐ ܕܝ̣ܘܿܡ ܡܹܐܬܼܝܼܬܹܗ.</l>
                <l n="205">:ܩܠܹ̈ܐ ܫܓܼܝ̈ܫܹܐ ܡܲܪܡܹܝܢ ܒܐܸܕܢܹ̈ܐ ܕܫܵܡܘܿܥܲܝ̈ܗܘܿܢ</l>
                <l n="206">ܘܠܲܝܬܿ ܡܲܫܡܲܥܬܼܵܐ ܕܠܵܐ ܡܸܫܬܲܓܼܫܵܐ ܒܣܘܼܥܪ̈ܢܲܝܗܘܿܢ.</l>
                <l n="207">:ܫܠܸܩ ܠܹܗ ܙܲܒܼܢܵܐ ܕܐܪ̈ܙܸܐ ܘܛܘܼ̈ܦܣܹܐ ܩܵܥܹ̇ܝܢ ܚܲܪ̈ܡܹܐ</l>
                <l n="208">ܘܐܸܬ̣ܵܐ ܫܪܵܪܵܐ ܕܨܝܕ ܗ̄ܘ̣ܵܐ ܒܣܸܦܪܸ̈ܐ ܪܘܼܚܵܢܵܐܝܼܬܼ.</l>
                <l n="209">:ܩܘܼܡܘ ܦܘܿܩܘ ܩܲܒܸܿܠܘ ܩܘܼܫܬܵܐ ܓܲܠܝܵܐ ܒ̈ܢܲܝ ܡܘܼܠܟܵܢܵܐ</l>
                <l n="210">ܘܣܲܒܼܘ ܛܵܒܼܬܼ̈ܐ ܕܲܡܠ݂ܲܟ ܛܵܒܼܵܐ ܠܨܸܒܼܝܵܢܲܝ̈ܟܿܘܿܢ.</l>
                <l n="211">:ܦܘܼܫܘ ܡ̣ܢ ܗܸܪܓܵܐ ܘܡ̣ܢ ܥܸܢܝܵܢܵܐ ܕܫܘܼܡܠܵܝ ܐ̄ܪ̈ܙܹܐ</l>
                <l n="212">ܘܲܚܬܼܘܿܡܘ ܣܸܦܪܹ̈ܐ ܕܲܢܛܘܼܪ̈ܬܵܐ ܦܲܓܼܪ̈ܢܝܵܬܼܵܐ.</l>
                <l n="213">:ܠܡ̇ܢ ܡܸܬܼܒܲܥܝܵܐ ܡܲܚܙܝܼܬܼ ܛܘܼܦܵܣܹ̈ܐ ܠܪܸ̈ܥܝܵܢܲܝܟܿܘܿܢ</l>
                <l n="214">ܚܘܼܪܘ ܘܐܸܬܼܒܲܩܵܘ ܚܲܬܿܝܼܬܼܵܐܝܼܐܬܼ ܒܹܗ ܒܲܫܪܵܪܵܐ.</l>
                <l n="215">ܦܘܼܫܘ ܡ̣ܢ ܥܲܡܠܵܐ ܕܙܲܕܝܼܩܘܼܬܼܵܐ ܕܣܲܓܿܝܼ ܥܲܡܠܹܗ: </l>

                <pb ed="http://syriaca.org/manuscript/2292" n="f.168r"/>

                <l n="216">ܘܢܘܼܚܘ ܒܲܠܡܹܐ ܢܵܐ ܕܲܥܬܼ̈ܝܼܕܼܵܬܼܵܐ ܕܟܼܵܣ̈ܝܵܢ ܒܲܩܢܘܿܡܝ.</l>
                <l n="217">:ܐܘܿ ܡ̣ܢ ܦܘܼܡܵܐ ܡܡܲܠܸܠ ܪܘܼܫܥܐ [ܕ]ܠܵܐ ܡܸܬܼ ܡܲܠܲܠ</l>
                <l n="218">ܟܡܵܐ ܡܸܫܬܲ ܥܠܸܐ ܘܠܵܐ ܡܸܬܼܟܲܚܲܕ ܐܵܦܸܢ ܩܲܠܝܼܠ.</l>
                <l n="219">:ܐܘܿ ܡ̣ܢ ܦܲܩܪܵܐ ܕܦܲܩܝܼܪ ܝܲܨܪܹܗ ܛܵܒܼ ܡ̣ܢ ܟܲܠܒܵܐ</l>
                <l n="220">ܘܐܲܡܝܼܢ ܢܵܒܲ݁ܚ ܘܠܵܐ ܡܸܬܼ ܒܲܝܲܢ ܕܲܒܼܡ̇ܢ ܢܵܒܲ݁ܚ.</l>
                <l n="221">:ܐܘ ܠܲܟܼܬܼܝܫܵܐ ܕܟܵܬܹ̇ܫ ܢܲܦܫܹܗ ܟܲܕ ܠܵܐ ܐܲܠܝܼܚܨ</l>
                <l n="222">ܘܡܲܪܡܸܐ ܗܸܪܬܼܵܐ ܒܹܝܬܼ ܐܪ̈ܥܵܢܹܐ ܘܠܲܫܡܲܝܵܢܹ̈ܐ.</l>
                <l n="223">:ܠܥܝܼܪܹ̈ܐ ܘܐ̄ܢܵܫܵܐ ܕܵܠܲܚ̇ ܪܘܼܓܼܙܹܗ ܕܪܲܓܲܘܼܙܬܼܵܢܵܐ</l>
                <l n="224">ܘܥܲܠ ܪ̈ܘܼܚܵܢܹܐ ܘܥܲܠ ܦܲܓܼܪ̈ܢܹܐ ܓܵܣܸ̇ܐ ܡܸܪܬܹܗ.</l>
                <l n="225">:ܒܐ̄ܢܵܫܵܐ ܥܵܡܲܪ ܐܲܝܟ ܡܵܐ ܕܲܥܵܡ݂ܲܪ ܒܚܸܘܝܵܐ ܒܪܵܫܝܼܬܼ</l>
                <l n="226">ܘܲܡܢܲܟܸܿܬܼ ܒܹܗ ܠܲܒܼܢܲܝ̈ܢܵܫܵܐ ܐܲܝܟ ܕܲܠܚܵܘܵܐ.</l>
                <l n="227">:ܐܲܝܟ ܕܲܒܼܢܲܝܬܵܐ ܡܟܲܣܸܐ ܟܝܵܢܹܗ ܒܦܲܓܼܪܵܢܘܼܬܵܐ</l>
                <l n="228">ܐܲܝܟ ܕܐܸܬܼܟܲܣܝܼ ܒܚܸܘܝܵܐ ܒܥܕܸܢ ܘܲܛܥܵܐ ܘܐܲܛܠܝܼ.</l>
                <l n="229">:ܐܲܝܟ ܐܹܘܪܓܵܢܘܿܢ ܗܵܘܹ̇ܐ ܦܲܓܼܪܵܐ ܠܩܲܛܝܼܢܘܼܬܹܗ</l>
                <l n="230">ܘܲܒܼܗܲܕܡܹ̈ܐ ܡܬܲܪܓܸܿܡ ܩ̈ܐܐ ܕܲܡܠܹܝܢ ܪܘܼܫܥܵܐ.</l>
                <l n="231">:ܗܘ̤ ܘܠܸܓܝܘܿܢܵܘ̈ܗܝ ܥܵܐܹ̇ܠ ܫܵܪܹܐ ܒܢܘܿܣܵܐ ܛܲܡܵܐܐ</l>
                <l n="232">ܘܲܡܩܲܒܿܠܝܼܢ ܒܹܗ ܣܸܓܼܕܲܬ̤ ܥܵܘ̣ܠܵܐ ܡ̣ܢ ܪ̈ܲܫܝܼܓܹܐ.</l>
                <l n="233">:ܟܠܹܗ ܚܲܝܠܹܗ ܡܙܲܡܸܢ ܫܵܪܹ̇ܐ ܠܘܲܥܕܼܵܐ ܕܦܲܓܼܪܹܗ</l>
                <l n="234">ܕܢܸܐ ܬܸܘܿܢ ܢܙܲܚܝܘܢ ܦܵܩܪܸ̈ܐ ܠܦܲܩܪ̈ܵܐ ܕܲܦܩܝܼܪ ܡܸܢܗܘܿܢ.</l>
                <l n="235">:ܟܠܗܘܢ ܕܲܝ̈ܘܹܿܐ ܡܲܪܗܸܛ ܩܘܼܕܡܵܘܗܝ ܕܲܝܘܵܐ ܡܓܲܫܡܵܐ</l>
                <l n="236">ܕܲܢܣܲܒܿܪܘܼܢܵܝܗܝ ܐܲܝܟ ܫܲܪܝܼܪܵܐ ܠܕܲܓܵܠ ܟܠܹܗ.</l>
                <l n="237">:ܟܠܗܘܿܢ ܫܸܐܕܹ̈ܐ ܫܵܓܼܫܝܼܢ ܠܐܲܪܥܵܐ ܒܝܘܿܡ ܓܸܠܝܵܢܹܗ</l>
                <l n="238">ܕܢܸܗܘܸܐ ܪܵܗܹ̇ܛ ܫܸܡ ܛܵܥܝܘܼܬܹܗ ܩܲܠܝܼܠܵܐܝܼܬܼ.</l>
                <l n="239">:ܥܲܠ ܟܠ ܘܲܒܼܟܼܠ ܦܵܪܣܝܼܢ ܢܸܫ̈ܒܸܐ ܕܲܡܨܝܼ̈ܕܵܬܹܗ</l>
                <l n="240">ܕܲܢܨܘܼܕܘܼܢܵܝܗܝ ܠܥܵܠܡܵܐ ܒܪܝܼܪܵܐ ܒܲܥܪܝܼܡܘܼܬܹܗ. </l>

                <pb ed="http://syriaca.org/manuscript/2292" n="f.168v"/>

                <l n="241">:ܘܵܝ ܠܲܟܼܝܵܢܲܢ ܡ̣ܢ ܡܲܟܿܝܵܢܲܢ ܕܲܟܼܡܵܐ ܡܕܲܪܲܡ</l>
                <l n="242">ܕܒܲܢ ܡܲܛܥܹܐ ܠܲܢ ܡ̣ܢ ܨܸܝܕ ܩܘܼܫܬܵܐ ܕܠܑܵܐ ܪܓܼܝܼܫܝܼܢܲܢ.</l>
                <l n="243">:ܘܵܝ ܠܹܗ ܠܓܸܢܣܲܢ ܡ̣ܢ ܓܲܝܵܣܵܐ ܕܥܲܡܝܼܢ ܥܲܡܹܗ</l>
                <l n="244">ܘܲܡܓܲܝܸܣ ܠܹܗ ܘܠܵܐ ܡܸܬܼܒܲܝܲܢ ܒܲܢܟܼܝܼܠܘܼܬܹܗ.</l>
                <l n="245">:ܘܵܝ ܠܹܗ ܠܛܘܼܗܡܲܢ ܡ̣ܢ ܒܲܪ ܛܘܼܗܡܵܐ ܕܪ̈ܘܼܚܵܢܵܝܹܐ</l>
                <l n="246">ܘܲܡܒܲܙܲܚ ܒܹܗ ܘܗܲܢܝܼ ܒܸܙܚܸܗ[...] ܥܲܠ ܪܸܥܝܵܢܹܗ.</l>
                <l n="247">:ܘܵܝܠܲܢ ܡ̣ܢ ܗܵܘ̇ ܫܒܼܵܒܼܵܐ ܒܝܼܫܵܐ ܕܐܝܼܬܼ ܒܲܬܼܚܘܼܡܲܢ</l>
                <l n="248">ܕܥܵܠܹ̇ܒܼ ܟܠܝܘܿܡ ܘܠܵܐ ܡܸܬܼܡܲܠܝܵܐ ܥܵܠܘܿܒܼܘܲܬܹܿܗ.</l>
                <l n="249">:ܗܵܐ ܒܨܝܼܪ ܩܲܠܝܼܠ ܐܲܠ̈ܦܹܐ ܐܸܫܬܵܐ ܡܸܥܠܲܒܼ ܥܵܠܹ̇ܒܼ</l>
                <l n="250">ܘܬܼܘܼܒܼ ܣܝܼܡܵܐ ܠܹܗ ܕܐܵܦ ܗ̤ܝ ܢܵܘ̈ܡܹܐ ܕܚܲܝܲܝ̈ܢ ܢܸܣܲܒܼ.</l>
                <l n="251">:ܠܚܲܝܹ̈ܢ ܒܵܥܹ̇ܐ ܕܢܲܥܕܸܐ ܡܸܢܲܢ ܒܫܘܼܠܵܡ ܙܲܒܼ̈ܢܹܐ</l>
                <l n="252">ܘܠܵܐ ܡܲܪ ܫܸܠ ܠܹܗ ܗܵܘ̇ ܨܸܒܼܝܵܢܵܐ ܕܲܩܪܵܢ ܨܲܠܡܹܗ.</l>
                <l n="253">:ܒܗܵܕܹܐ ܬܸܢܘܲܝ ܐܸܬܸܐ ܨܹܐܕܲܝܢ ܒܐ̄ܢܵܫܵܐ ܕܡܸܢܲܢ</l>
                <l n="254">ܕܒܹܗ ܒܲܟܼܝܵܢܲܢ ܢܨܘܼܕ ܠܲܟܼܝܵܢܲܢ ܐܲܝܟ ܕܲܒܼܦܲܚܵܐ.</l>
                <l n="255">:ܦܲܚܵܐ ܗܵܘܹ̇ܐ ܗܵܘ̇ ܒܲܪܢܵܫܵܐ ܠܗܵܘ̇ ܨܲܝܵܕܵܐ</l>
                <l n="256">ܘܥܵܐܹ̇ܠ ܟܵܡܹ̇ܢ ܠܓܼܵܘ ܡ̣ܢ ܦܲܓܼܪܢ ܕܲܢܨܘܼܕܵܢ ܒܹܗ.</l>
                <l n="257">:ܚܙ̣ܵܐ ܕܲܒܼܐ̄ܢܵܫܵܐ ܦܲܪܩܲܢ ܛܵܒܼܵܐ ܡ̣ܢ ܒܝܼܫܘܼܬܹܗ</l>
                <l n="258">ܘܗܵܐ ܡܸܬܼܦܲܪܲܣ ܕܢܲܦܢܹܝܢ ܨܹܐܕܼܵܘܗܝ ܒܝܲܕ ܒܲܪܢܵܫܵܐ.</l>
                <l n="259">:ܚܙ̣ܵܐ ܕܠܵܐ ܡܸܫܟܲܚ ܕܗܘ̤ ܒܲܠܚܘܿܕܼܵܘܗܝ ܢܲܩܪܸܒܼ ܠܲܢܝܼ̈ܢ</l>
                <l n="260">ܘܐܸܓܲܪ ܐ̄̈ܢܵܫܵܐ ܕܢܸܬܼ ܟܲܬܲܫ̈ ܒܹܗ ܥܲܡ ܚܹܐܪܘܼܬܲܢ.</l>
                <l n="261">:ܒܐܝܼܕܵܐ ܕܐ̄ܢܵܫܵܐ ܡܵܘܚܸܕ ܣܲܝܦܵܐ ܕܡܲܪܝܼܪܘܼܬܹܗ</l>
                <l n="262">ܘܚܵܪܹܒܼ ܣܸܕܪܸ̈ܐ ܕܲܒܼܢܲܝ̈ܢܵܫܵܐ ܕܠܵܐ ܚܵܘܣܵܢܵܐ.</l>
                <l n="263">:ܠܓܼܵܘ ܡ̣ܢ ܦܲܓܼܪܵܐ ܡܸܬܼܚܲܙܝܵܢܵܐ ܥܵܐܹ݁ܠ ܟܵܡܹ̇ܢ</l>
                <l n="264">ܘܲܡܫܲܕܸܐ ܒܹܗ ܒܲܟܼܝܵܢ ܐ̄ܢܵܫܵܐ ܓܹܐܪܹ̈ܐ ܕܪܘܼܓܼܙܹܗ.</l>
                <l n="265">ܠܵܐ ܗ̄ܘ̣ܵܐ ܒܓܸܠܝܵܐ ܡܲܩܪܸܒܼ ܥܲܡ̇ܢ ܢܲܟܿܘܼܠܬܼܵܢܵܐ: </l>

                <pb ed="http://syriaca.org/manuscript/2292" n="f.169r"/>

                <l n="266">ܘܠܵܘ ܒܲܩܛܝܼܪܵܐ ܥܵܨܸ̇ܐ ܠܝܲܨܪܢ ܕܢܸܫܬܲܥܒܲܕ ܠܹܗ.</l>
                <l n="267">:ܒܐ̄ܢܵܫܵܐ ܡܬܼܪܓܸܿܡ ܥܲܡ ܚܹܐ ܪܘܼܬܲܢ ܩ̈ܐܹܐ ܢܟܼܝܼ̈ܠܹܐ</l>
                <l n="268">ܘܲܡܚܲܬܼ ܚܸܬܼ ܠܲܢ ܐܲܝܟ ܨܲܝܵܕܵܐ ܠܘܲܥܕܵܐ ܕܢܸܟܼܠܵܘ̈ܗܝ.</l>
                <l n="269">:ܐ̄ܢܵܫܵܐ ܗ̄ܘ̣ ܕܲܡܪܝܼܡ ܩܵܠܹܗ ܒܐܲܪܥܵܐ ܘܩܵܥܹ̇ܐ ܠܐ̄ܢܵܫܵܐ</l>
                <l n="270">ܕܐ̄ܢܵܐ ܐ̄ܢܵܐ ܐ̄ܢܵܫܵܐ ܕܦܸܪܩܸ̇ܬܼ ܐ̄ܢܵܫܵܐ ܘܬܼܘܼܒܼ ܦܵܪܸܩ ܐ̄ܢܵܐ.</l>
                <l n="271">:ܬܵܘ ܣܲܒܼܘ ܒܐܝܼ̈ܕܲܝ ܚܲܝܹ̈ܐ ܚܲ[...]ܬܹ̈ܐ ܩܵܥܹ̇ܐ ܢܟܼܝܼܠܵܐ</l>
                <l n="272">ܟܲܕ ܡܵܘܗܒܼܬܹܗ ܡܵܘܬܵܐ ܗ̄ܝ̣ ܟܠܵܗ̇ ܕܠܵܐ ܫܘܼܠܵܡܵܐ.</l>
                <l n="273">:ܠܡܵܘܬܿܢ ܨܵܒܸ̇ܐ ܘܲܒܟܼܠ ܥܸ̈ܠܠܲܢ ܪܓܼܝܼܓܼ ܕܲܢܡܝܼܬܲܢ</l>
                <l n="274">ܘܐܸܠܘܼܠܵܐ ܣܝܵܓܼ ܪܸܡܙܵܐ ܒܐܲܦܵܘ̈ܗܝ ܡܛܲܠܸܩ ܗ̄ܘ̣ܵܐ ܠܲܢ.</l>
                <l n="275">:ܪܸܡܙܵܐ ܟܲܣܝܵܐ ܟܠܵܝܗܝ ܒܲܬܼܚܘܼܡܵܐ ܠܪܘܼܓܼܙܹܗ ܩܲܫܝܵܐ</l>
                <l n="276">ܘܡܵܐ ܕܡܲܪܫܸܠ ܠܹܗ ܬܘܼܒܼ ܟܠܹ̇ܿܐ ܠܹܗ ܕܠܵܐ ܢܵܘܒܸܕ ܠܲܢ.</l>
                <l n="277">:ܗܘ̤ ܡܲܪ ܫܸܠ ܠܹܗ ܕܢܸܓܼܡܘܿܪ ܪܸܓܿܬܹܗ ܨܲܗܝܲܬ̤ ܠܲܕ ܡ̇ܢ</l>
                <l n="278">ܘܗܘ̤ ܟܵܠܹ̇ܐ [ܠܹܗ] ܕܢܵܘܕܲܥ ܚܘܼܒܹܗ ܕܲܠܘܵܬܼ ܓܸܢܣܲܢ.</l>
                <l n="279">:ܡܸܢܹܗ ܕܓܸܢܣܲܢ ܡܫܲܕܲܪ ܪܸܡܙܹܗ ܘܟܼܠܹ̇ܿܐ ܪܘܓܼܙܹܗ</l>
                <l n="280">ܕܢܸܚܙܸܐ ܘܢܸܒܼܗܲܬܼ ܕܐܝܼܬܼ ܒܹܗ ܒܓܸܢܣܲܢ ܕܢ̇ܦܹܩ ܠܐܘܪܥܹܗ.</l>
                <l n="281">:ܚܲܕ ܐܝܙܓܲܕܵܐ ܡܫܲܕܲܪ ܡܸܢܲܢ ܨܹܝܕ ܒܝܼܫܘܼܬܗ</l>
                <l n="282">:ܘܲܡܫܲܠܸܐ ܠܵܗ̇ ܠܲܫܓܸܝܫܘܼܬܹܗ ܒܩܵܠ ܦܸܬܼܓܼܵܡܵܘ̈ܗܝ</l>
                <l n="283">:ܒܲܕ ܡܘܼܬܼ ܨܸܡܚܵܐ ܡ̣ܢ ܐܸܣܦܹܝܪܵܐ ܕܵܢܲܚ̇ ܡ̣ܢ ܫܠܸܝ</l>
                <l n="284">ܘܪܵܕܼ̇ܦ ܚܸܫܟܵܐ ܕܲܫܟܼܝܼܪ̈ܬܹܗ ܡ̣ܢ ܐ̄ܢܵܫܘܼܬܼܵܐ.</l>
                <l n="285">:ܐܲܝܟ ܪܲܒܿ ܚܲܝܠܵܐ ܢܵܦ̇[...]ܦ ܠܐܘܼܪ ܥܹܗ ܒܲܪ ܬܵܘ̈ܬܒܹܐ</l>
                <l n="286">ܘܡܲܥܕܐ ܡܸܢܹܗ ܫܒܝܼܬܼܵܐ ܕܐ̄ܢܵܫܵܐ ܒܚܲܝܠܵܐ ܕܪܘܼܚܵܐ.</l>
                <l n="287">:ܒܚܝܠܵܐ ܕܪܘܼܚܵܐ ܐܬܸ̇ܐ ܒܚܲܪܬܼܵܐ ܢܒܼܝܼܵܐ ܕܪܘܼܚܵܐ</l>
                <l n="288">ܕܢܸܦܘܿܩ ܢܲܩܪܸܒܼ ܥܲܡ ܡܵܪܘܿܕܵܐ ܡܬܲܪܓܲܡ ܙܹܐܦܵܐ.</l>
                <l n="289">:ܪܘܼܚܵܢܵܐܝܼܬܼ ܡܲܩܪܸܒܼ ܥܲܡܹܗ ܕܙܹܐܦܵܢܵܝܵܐ</l>
                <l n="290">ܘܲܡܚܵܘܸܐ ܠܹܗ ܕܐܝܼܬܼ ܒܹܗ ܒܦܲܓܼܪܢ ܚܲܝܠܵܐ ܕܪܘܼܚܵܐ. </l>

                <pb ed="http://syriaca.org/manuscript/2292" n="f.169v"/>

                <l n="291">:ܒܙܲܒܼܢܵܐ ܕܣܵܒܲܪ̇ ܕܓܼܵܡܲ݁ܪ ܪܸܓܿܬܗ ܒܦܲܓܼܪ̈ܢܵܝܹܐ</l>
                <l n="292">ܡܕܝܼܡ ܦܲܓܼܪܵܢܵܐ ܘܲܡܦܲܪܣܸܬ ܠܵܗ̇ ܠܪܓܵܠܘܼܬܹܗ.</l>
                <l n="293">:ܒܝܵܘܡܵܐ ܕܪܵܢܹ̇ܐ ܕܗܵܐ ܡ̣ܢ ܟܲܕܘܼ ܐܲܡܠܸܟ ܥܲܠ ܟܠ</l>
                <l n="294">ܡܪܝܼܡ ܚܲܕ ܓܲܒܼܪܵܐ ܡܸܠܲܬܼ ܦܘܼܡܹܗ ܘܲܡܫܲܠܸܦ ܠܹܗ.</l>
                <l n="295">ܡܸܢܲܢ ܢܵܦܹ̇ܩ ܓܲܒܼܪܵܐ ܠܩܘܼܒܼܠܹܗ ܕܲܡܠܸܐ ܚܘܼܬܼܪܵܐ.</l>
                <l n="296">ܘܐܵܚܹ̇ܕ ܥܲܡܹܗ ܕܲܪܵܐ ܒܓܸܠܝܵܐ ܠܥܹܝܢ ܟܠ ܒܸܪ̈ܝܵܢ.</l>
                <l n="297">:ܡ̣ܢ ܡܲܫܪܝܼܬܲܢ ܡܙܲܝܸܢ ܪܘܼܚܵܐ ܚܲܕ ܒܲܪ ܚܲܝܠܵܐ</l>
                <l n="298">ܘܲܡܫܲܕܲܪ ܠܹܗ ܕܢܸܜܒܸܿܕ ܩܹܐܪܣܵܐ ܥܲܡ ܦܵܩܪܘܼܬܹܗ.</l>
                <l n="299">:ܒܦܲܓܼܪܢ ܐܲܦܪܸܒܼ ܥܲܡ ܚܐܪܘܼܬܲܢ ܘܚܵܒܲܬܼ ܡܸܢܹܗ</l>
                <l n="300">ܘܡܸܢܹܗ ܕܦܲܓܼܪܢ ܚܵܐܹ̇ܒܼ ܐܵܦ ܗܘ̤ ܘܡܲܗܸܠ ܒܹܗ ܟܠ.</l>
                <l n="301">:ܒܦܲܓܼܪܵܐ ܕܲܚܙܵܝܗܝ ܟܲܕ ܡܸܬܼܚܲܒܲܠ ܒܲܪ̈ܓܼܝܼܓܼܵܬܹܗ</l>
                <l n="302">ܒܹܗ ܡܚܵܘܹܐ ܠܹܗ ܐܵܦ ܐܠܝܼܵܐ ܓܲܢ̄ܒܵܪܘܼܬܹܗ.</l>
                <l n="303">:ܦܲܓܼܪܵܐ ܕܲܡܪܲܕ ܡ̣ܢ ܚܘܼܒܵܠܵܐ ܕܡܵܘܬܵܐ ܝܲܥܢܵܐ</l>
                <l n="304">ܥܵܒܹ̇ܕ ܩܹܐܪܣܵܐ ܥܲܡ ܡܵܪܘܿܕܼܵܐ ܕܐܲܥܠ ܡܵܘܬܵܐ.</l>
                <l n="305">:ܩܹܐܪܣܵܐ ܪܲܒܵܬ ܗܵܘܹ̇ܐ ܒܐܲܪܥܵܐ ܒܫܘܼܠܵܡ ܙܲܒܼ̈ܢܹܐ</l>
                <l n="306">ܕܡܸܬܼܟܲܬܿܫܝܼܢ ܒܹܗ ܬܪܹܝܢ ܦܲܓܼܪ̈ܢܹܐ ܒܲܢܼܪܹܝܢ ܚܲܝ̈ܠܹܐ.</l>
                <l n="307">:ܩܘܼܫܬܵܐ ܘܙܹܐܦܵܐ ܠܵܒܼܫܝܼܢ ܙܲܝܢܵܐ ܥܲܠ ܪܸ̈ܓܼܫܝܗܘܿܢ</l>
                <l n="308">ܘܫܵܕܹ̇ܝܢ ܓܹܐܪܹ̈ܐ ܕܦܸܬܼܓܼܵܡܲܝ̈ܗܘܿܢ ܚܲܕ ܠܘܼܩܒܲܠ ܚܲܕ.</l>
                <l n="309">:ܒܩܘܫܬܵܐ ܡܚܲܙܲܩ ܒܲܪ ܬܵܘ̈ܬܵܒܹܐ ܟܠܹܗ ܒܟܼܠܹܗ</l>
                <l n="310">ܘܒܲܪ ܐܲܒܼܕܵܢܵܐ ܥܛܝܼܦ ܐܸܣܟܹܿܡܵܐ ܕܕܲܓܵܠܘܼܬܼܵܐ.</l>
                <l n="311">:ܒܲܪ ܝܲܡܝܼܢܵܐ ܠܒܼܝܼܫ ܫܸܪܝܵܢܵܐ ܕܙܲܕܝܼܩܘܼܬܼܵܐ</l>
                <l n="312">ܘܒܲܪ ܐܲܒܼܕܵܢܵܐ ܡܟܲܒܲܡ ܪ̈ܘܼܩܥܹܐ ܕܥܵܘ̣ܠܵܐ ܢܕܝܼܕܵܐ.</l>
                <l n="313">:ܢܒܼܝܼܵܐ ܕܩܘܼܫܬܵܐ ܣܝܼܡ ܣܲܢܘܼܪܬܵܐ ܕܗܲܝܡܵܢܘܼܬܼܵܐ</l>
                <l n="314">ܘܦܵܥܠܵܐ ܢܟܼܝܼܠܵܐ ܩܪܝܼܡ ܥܲܠ ܪܹܫܹܗ ܛܵܣܵܐ ܕܙܹܐܦܵܐ.</l>
                <l n="315">ܟܹܐܢܵܐ ܡܲܩܪܸܒܼ ܒܫܸܡ ܟܸܐܢܘܼܬܼܵܐ ܓܲܢ̄ܒܵܪܵܐܝܼܬ: </l>

                <pb ed="http://syriaca.org/manuscript/2292" n="f.170r"/>

                <l n="316">ܘܥܵܘܲ݁ܠ ܟܠܹܗ ܡܫܵܕܹܐ ܡܸ̈ܠܹܐ ܕܟܲܕܵܒܼܘܼܬܼܵܐ.</l>
                <l n="317">:ܟܲܕܵܒܼܵܐܝܼܬܼ ܡܲܩܪܸܒܼ ܒܝܼܫܵܐ ܒܒܼܝܼܫܵܐ ܟܢܵܬܹܗ</l>
                <l n="318">ܘܫܲܪܝܼܪܵܐܝܼܬܼ ܢܵܨ̇ܚ ܩܘܼܫܬܵܐ ܒܦܘܼܡ ܐܸܠܝܼܵܐ.</l>
                <l n="319">:ܟܲܕ ܒܼܘܼܬܼܵܐ ܗ̄ܘ̣ ܟܠܹܗ ܙܲܝܢܹܗ ܕܒܲܪ ܐܲܒܼܕܵܢܵܐ</l>
                <l n="320">ܘܪܘܼܚܵܐ ܡܝܲܚܸܨ ܠܟܼܵܪܘܿܙܘܼܬܹܗ ܕܚܼܨ ܪܸܥܝܵܢܵܐ.</l>
                <l n="321">:ܒܪܘܼܚܵܐ ܩܵܥܹ̇ܐ ܐܲܝܟ ܫܝܦܘܿܪܵܐ ܢܒܼܝܼܵܐ ܕܪܘܼܚܵܐ</l>
                <l n="322">ܘܨܵܝ̇ܬܲܝܢ ܩܵܠܹܗ ܒܢܲܝ̈ ܦܵܠܚܘܼܬܼܵܐ ܪܘܼܚܵܢܵܝܵܬܵܐ.</l>
                <l n="323">:ܒܛܘܼܥܝܲܝ ܠܵܥܹ̇ܙ ܫܠܝܼܚܵܐ ܢܟܼܝܼܠܵܐ ܥܲܡ ܟܲܕܵܒܹ̈ܐ</l>
                <l n="324">:ܘܡܸܫܬܡܥܝܼܢ ܠܹܗ ܐܲܝܟ ܗܵܘ̇ ܫܸܡܠܵܐ ܕܚܵܘܵܐ ܠܚܸܘܿܝܵܐ</l>
                <l n="325">:ܠܒܼܘܼܛܵܠ ܢܸܟܼܠܹܗ ܕܢܲܟܿܘܼܠܬܼܵܢܵܐ ܐܵܬܹ̇ܐ ܢܒܼܝܼܵܐ</l>
                <l n="326">ܕܠܵܐ ܬܸܣܬܲܬܲܬ ܛܘܼܥܝܲܝ ܕܝܼܠܹܗ ܒܪܸܥܝܵܢ ܐ̄ܢܵܫܵܐ.</l>
                <l n="327">:ܕܢܸܐܢܸܐ ܢܫܲܠܸܡ ܗܵܝ̇ ܕܲܟܼܬܼܝܼܒܼܵܐ ܐܵܬܹ̇ܐ ܒܚܲܪܬܼܵܐ</l>
                <l n="328">ܕܢܲܦܢܸܐ ܠܸܒܵܐ ܕܥܵܛ̈ܠܲܝ ܠܸܒܵܐ ܠܘܵܬܼ ܣܘܼܟܵܠܵܐ.</l>
                <l n="329">:ܠܡܸܠܲܬܼ ܩܘܼܫܬܵܐ ܡܚܵܬܸܿܡ ܩܵܠܹܗ ܕܟܼܵܪܘܿܙ ܩܘܼܫܬܵܐ</l>
                <l n="330">ܕܩܲܕܡܲܬ̤ ܙܲܥܩܲܬ̤ ܕܗܵܐ ܐܹܠܝܼܵܐ ܐܸܬ݂ܵܐ ܘܐܵܬܹ̇ܐ.</l>
                <l n="331">:ܐܹܠܝܼܵܐ ܠܲܡ ܐܵܬܹ̇ܐ ܕܢܲܟܲܪܸܙ ܐܘܼܪܚܵܐ ܕܩܘܼܫܬܵܐ</l>
                <l n="332">ܡܵܕܹܝܬ ܓܲܠܝܵܐ ܗ̄ܝ̣ ܕܒܹܗ ܡܸܬܼܚܲܬܲܡ ܟܠܡܵܐ ܕܲܟܼܬܼܝܼܒܼ.</l>
                <l n="333">:ܠܫܘܼܪܵܪ ܡܸ̈ܠܹܐ ܕܲܢܒܼܝܼܘܼܬܼܵܐ ܐܵܬܹܐ ܢܲܟܸܦܵܐ</l>
                <l n="334">ܘܛܵܐܸ̇ܢ ܣܲܓܿܝܼ ܘܲܡܦܲܪܣܸܐ ܠܹܗ ܠܙܹܐܦܵܐ ܒܓܼܠܝܵܐ.</l>
                <l n="335">:ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܡܸܨܥܲܬܼ ܫܹ̈ܐܕܹܐ</l>
                <l n="336">ܘܐܵܚܹ̇ܕ ܕܲܪܵܐ ܥܲܡ ܚܲܣܝܼܢܵܐ ܘܚܲܝ̈ܠܵܘܬܹܗ.</l>
                <l n="337">:ܟܠܗܘܿܢ ܫܹ̈ܐܕܹܐ ܐܵܚ̇ܕܝܼܢ ܥܲܡܹܗ ܕܲܪܵܐ ܩܲܫܝܵܐ</l>
                <l n="338">ܘܗܘ̤ ܥܲܡ ܟܠܗܘܿܢ ܘܠܵܐ ܚܵܣ̇ܢܝܼܢ ܠܵܗ̇ ܠܓܼܢ̄ܒܵܪܵܘܼܬܹܗ.</l>
                <l n="339">:ܚܲܝܠܵܗ ܕܪܘܼܚܵܐ ܡܚܲܝܹܠ ܦܲܓܼܪܹܗ ܘܙܵܘ̈ܥܝܲ ܢܲܦܫܹܗ</l>
                <l n="340">ܘܠܵܐ ܡܸܬܼܪܲܦܸܐ ܡ̣ܢ ܬܼܟܲܬܘܼܫܵܐ ܕܲܚܠܵܦ ܡܵܪܹܗ. </l>

                <pb ed="http://syriaca.org/manuscript/2292" n="f.170v"/>

                <l n="341">:ܗܵܘ̇ ܦܘܼܩܕܵܢܵܐ ܕܙܲܟܿܝܹܗ ܒܩܹܐܪܣܵܐ ܕܟܼܟܼܡܪ̈ܝ ܒܲܥܵܐܐ</l>
                <l n="342">ܗܘ̤ ܡܙܲܟܸܿܐ ܠܹܗ ܐܵܦ ܒܲܩܪܵܒܼܵܐ ܕܥܲܡ ܡܵܪܘܿܕܵܐ.</l>
                <l n="343">:ܒܗܵܕܹܐ ܬܸܢܘܲܝ ܝܲܗ̣̄ܒ ܒܹܗ ܚܲܝܠܵܐ ܒܝܵܘ̈ܗܝ ܐܵܚܵܒܼ</l>
                <l n="344">ܕܢܸܟܼܪܵܘܿܫ ܐܘܼܪܚܵܐ ܠܗܵܝ̇ ܙܟܼܵܘܼܬܼܵܐ ܕܲܒܼܫܘܼܠܵܡܵܐ.</l>
                <l n="345">ܪܲܗܒܘܿܢܵܐ ܗܲܘ̣ܵܬ̤ ܚܲܪ ܒܵܐ ܕܲܥܒܼܵܕ ܒܟܼܘܼܡܪ̈ܝ ܒܲܥܠܵ.</l>
                <l n="346">ܕܗܵܕܹܐ ܚܲܪܒܵܐ ܕܲܥܬܼܝܼܕ ܕܢܸܬܼܒܲܥ ܒܡܲܫܪܝܼܬܼ ܫܹ̈ܐܕܹܐ.</l>
                <l n="347">:ܐ̄ܪܙܵܐ ܨܵܪ ܒܹܗ ܪܸܡܙܵܐ ܕܲܓܼܒܼܵܝܗܝ ܠܲܢܒܼܝܼܘܼܬܼܵܐ</l>
                <l n="348">ܘܲܥܬܼܝܼܕ ܕܢܸܓܼܡܘܿܪ ܫܪܵܪܵܐ ܕܡܸܠܵܘ̈ܗܝ ܒܝܲܕ ܣܘܼܥܪ̈ܢܹܐ.</l>
                <l n="349">:ܒܐ̄ܪܙܵܐ ܩܵܛܹ̇ܠ ܢܒܼ̈ܝܹܐ ܕܫܘܼܩܪܵܐ ܢܒܼܝܼܵܐ ܕܩܘܼܫܬܵܐ</l>
                <l n="350">ܕܲܟܼܡܵܐ ܕܲܗܘ̤ܵܬ̤ ܗܵܟܼܢ ܗܵܘܝܵܐ ܒܫܘܼܠܵܡ ܙܲܒܼ̈ܢܹܐ.</l>
                <l n="351">:ܒܐܝܼܕ̈ܵܘܗܝ ܢܲܟܸܣ ܠܦܵܠܲܝܲܚ̈ ܫܹ̈ܐܕܹܐ ܠܒܸܗܬܲܬܼ ܫܹ̈ܐܕܹܐ</l>
                <l n="352">ܘܒܹܗ ܡܸܬܼܦܲܪܣܸܐ ܐܵܦ ܗܘ̤ ܪܲܒܵܐ ܕܕܲܓܵܠܘܼܬܼܵܐ.</l>
                <l n="353">:ܠܕܲܓܵܠܘܼܬܼܵܐ ܕܗܵܘ̇ ܕܲܓܵܠܵܐ ܡܦܲܪܣܸܐ ܟܹܐܢܵܐ</l>
                <l n="354">ܘܲܡܟܲܐܲܪ ܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܫܐ.</l>
                <l n="355">:ܒܙܲܒܹܢܵܐ ܕܬܼܵܩܦܵܐ ܕܲܓܵܠܘܼܬܹܗ ܡܲܩܪܸܒܼ ܥܲܡܹܗ</l>
                <l n="356">ܘܲܡܩܲܛܪܓ ܠܹܗ ܕܕܲܓܵܠܵܐܝܼܬܼ ܡܲܩܠܹܐ ܒܓܼܘܼܡܕܵܐ.</l>
                <l n="357">:ܗܘ̤ ܒܲܠܚܘܿܕܵܘܗܝ ܡܲܒܼܗܸܬܼ ܚܘܼܬܼܪܵܐ ܕܲܛܪܘܿܢܘܼܬܹܗ</l>
                <l n="358">ܘܲܡܫܵܘܕܲܥ ܠܹܗ ܚܹܝܠ ܒܵܪܘܿܝܵܐ ܕܣܝܼܡ ܒܲܟܼܝܵܢܲܢ.</l>
                <l n="359">:ܒܝܲܨܪܹܗ ܒܝܼܫܵܐ ܚܵܪ ܒܵܪܘܝܵܐ ܡ̣ܢ ܫܘܼܪܝܵܐ</l>
                <l n="360">ܘܩܲܕܸܡ ܣܵܡ ܒܲܢ ܚܹܝܠ ܥܘܼܕܵܪܵܢܹܗ ܕܢܲ[ܩ]ܪܸܒܼ ܥܲܡܹܗ.</l>
                <l n="361">:ܒܝܲܕ ܐܹܠܝܼܵܐ ܡܲܩܪܸܒ ܥܲܡܹܗ ܟܠܹܗ ܓܸܢܣܲܢ</l>
                <l n="362">ܘܲܡܚܲܝܸܒܼ ܠܵܗ̇ ܠܓܲܢܒܵܪܘܼܬܹܗ ܒܲܡܚܝܼܠܘܼܬܲܢ.</l>
                <l n="363">:ܐܹܝܟ ܕܲܠܣܲܟܿܪܵܐ ܐܵܚܹ̇ܕ ܒܐܲܦܵܘ̈ܗܝ ܚܙܵܬܹܗ ܕܢܲܟܼܦܵܐ</l>
                <l n="364">ܘܲܡܣܲܦܸܩ ܒܹܗ ܟܠܗܘܿܢ ܓܹܐܪ̈ܘܗܝ ܘܠܵܐ ܡܲܟܸܿܐ ܠܹܗ.</l>
                <l n="365">ܠܒܘܼܒܼܠܹܗ ܚܵܢ̇ܝܼܢ ܟܠܗܘܿܢ ܫܹ̈ܐܕܐ ܒܒܲܪ ܐܲܒܼܕܵܢܵܐ: </l>

                <pb ed="http://syriaca.org/manuscript/2292" n="f.171r"/>

                <l n="366">ܘܠܵܐ ܡܵܛܹ̇ܐ ܠܹܗ ܚܲܕ ܡ̣ܢ ܢܸܟܼ̈ܠܐ ܕܢܸܘܼܝܵܢܲܝ̈ܗܘܿܢ.</l>
                <l n="367">:ܬܲܗܪܵܐ ܗ̄ܘ̣ ܪܲܒܵܐ ܩܹܐܪܣܵܐ ܕܥܵܒܼ̇ܕ ܒܲܪ ܬܵܘ̈ܬܵܒܹܐ</l>
                <l n="368">ܕܗܘ̤ ܒܲܠܚܘܿܕܵܘܗܝ ܠܘܼܩܠܲܠ ܐܲܠܦܹ̈ܐ ܘܠܵܐ ܡܸܬܼܪܲܦܹܐ.</l>
                <l n="369">:ܠܬܲܗܪܵܐ ܫܵܘܹ̇ܐ ܚܹܝܠ ܐܝܼܬܼܘܼܬܼܵܐ ܕܲܡܚܝܠ ܠܹܗ</l>
                <l n="370">ܕܐܲܝܟܢ ܡܲܩܠܸܐ ܚܲܕ ܒܪܢܵܫܵܐ ܥܲܠ ܣܲܓܝܸ̈ܐܐ.</l>
                <l n="371">:ܟܡܵܐ ܟܵܝ ܚܲܣܝܼܢ ܗܵܘ̇ ܥܘܼܕܪܵܢܵܐ ܕܲܒܹܗܲܕܵܡܵܘ̈ܗܝ</l>
                <l n="372">ܕܠܵܐ ܡܸܨܝܢ ܕܲܝ̈ܘܹܐ ܩܲܢܢܼ̈ܝ ܚܲܝܠܵܐ ܠܡܲܟܵܝܘܼܬܹܗ. [...].</l>
                <l n="373">:ܟܡܵܐ ܟܐܝܢ ܗܵܘܢܵܐ ܘܡܸܠܲܬܼ ܦܘܼܡܹܗ ܕܦܲܓܼܪܵܢܵܝܵܐ</l>
                <l n="374">ܕܲܡܫܲܠܸܐ ܠܗܘܿܢ ܠܩܵܐܹ̈ܐ ܫܓܼܝܼ̈ܫܹܐ ܕܗܵܝ̇ ܡܲܫܪܝܼܬܼܵܐ.</l>
                <l n="375">:ܬܵܘ ܢܸܬܼܗܲܪ ܒܹܗ ܒܗܵܘ̇ ܬܲܟܼܬܘܪܫܵܐ ܥܲܕܠܵܐ ܢܸܗܘܸܐ</l>
                <l n="376">ܕܐܸܡܲܬܼܝ ܕܢܸܗܘܸܐ ܠܵܐ ܢܸܬܼܪܦܸܐ ܒܩܲܫܝܼܘܼܬܼ ܫܸܡܥܹܗ.</l>
                <l n="377">:ܬܵܘ ܢܸܬܿܕܲܡܲܪ ܦܵܪܘܿܫܵܐܝܼܬܼ ܒܓܲܒܼܪܵܐ ܕܡܸܢܲܢ</l>
                <l n="378">ܕܥܵܒܹ̇ܕ ܩܹܐܪܣܵܐ ܥܲܡ ܪ̈ܘܼܚܵܢܹܐ ܕܲܩܫܹܝܢ ܡܸܢܹܗ.</l>
                <l n="379">:ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܙܲܝܢܵܐ ܕܲܥܠܵܘܗܝ</l>
                <l n="380">ܕܚܵܣܹ̇ܝܢ ܣܸܕܪܹ̈ܐ ܕܲܩܪܲܒܼܬܵܢܹܐ ܘܠܵܐ ܡܸܬܼܒܲܨܪ.</l>
                <l n="381">:ܡܲܢܘܼ ܡ̣ܢ ܡܬܼܘܿܡ ܚܙܑ̣ܵܐ ܒܲܪܢܵܫܵܐ ܐܲܝܟ ܐܹܠܝܼܵܐ</l>
                <l n="382">ܕܲܟܼܪܝܼܟܼܝܼܢ ܠܹܗ ܐܲܠ̈ܦܹܐ ܕܫܹ̈ܐܕܹܐ ܘܠܵܐ ܡܲܟܹܿܝܢ ܠܹܗ.</l>
                <l n="383">:ܡ̇ܢ ܐܸܬܼܒܲܩܝܼ ܒܓܲܒܼܪܵܐ ܕܲܙܟܼܵܐ ܠܡܵܘܬܵܐ ܝܲܥܢܵܐ</l>
                <l n="384">ܘܲܗܦܲܟ ܕܵܫܹܗ ܐܵܦ ܠܲܢܟܼܝܼܠܵܐ ܕܐܲܥܸܠ ܡܵܘܬܵܐ.</l>
                <l n="385">:ܡܵܘܬܵܐ ܘܒܼܝܼܫܵܐ ܒܵܗ̇ܬܝܼܢ ܡܸܢܹܗ ܕܒܲܪ ܡܲܝ̈ܘܿܬܹܐ</l>
                <l n="386">ܘܠܵܐ ܡܸܨܝܢ ܕܵܝܫܝܼܢ ܠܪܲܒܘܼܬܼ ܕܲܪܓܼܵܐ ܕܐܸܬܼܝܲܩܲܪ ܒܹܗ.</l>
                <l n="387">:ܓܘܼܢܚܵܐ ܪܲܒܵܐ ܢܵܦܹ̇ܿܠ ܡ̣ܢ ܫܹܠܝ ܥܲܠ ܣܵܛܵܢܵܐ</l>
                <l n="388">ܟܲܕ ܚܵܙܹ̇ܐ ܠܹܗ ܕܐܬܹ̇ܐ ܒܝܲܚܠܵܐ ܠܘܼܩܒܲܠ ܚܲܝܠܹܗ.</l>
                <l n="389">:ܡܸܒܼ̈ܠܹܐ ܡܵܚܹ̇ܝܢ ܠܚܲܝ̈ܠܘܵܬܹܗ ܒܩܵܠ ܦܲܬܼܓܼܵܡܵܘ̈ܗܝ</l>
                <l n="390">ܡܵܐ ܕܫܵܡ̇ܥܝܼܢ ܠܹܗ ܕܲܡܪܝܼܡ ܩܵܠܹܗ ܥܲܠ ܣܸܕܪ̈ܝܗܘܿܢ. </l>

                <pb ed="http://syriaca.org/manuscript/2292" n="f.171v"/>

                <l n="391">:ܠܵܘ ܡ̣ܢ ܩܵܠܹܗ ܕܦܲܓܼܪܵܢܵܝܵܐ ܕܲܚܠܝܼܢ ܦܵܩܪܹ̈ܐ</l>
                <l n="392">ܐܸܠܵܐ ܡ̣ܢ ܗܵܘ̇ ܚܲܝܠܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ.</l>
                <l n="393">:ܐܸܒܼܠܵܐ ܪܲܒܵܐ ܣܵܓܸ̇ܐ ܥܠܲܝܗܘܿܢ ܕܲܩܢܲܝ̈ ܚܸܫܒܵܐ</l>
                <l n="394">ܡܵܐ ܕܡܸܬܼܒܲܩܹܝܢ ܒܢܘܼܗܪܵܐ ܕܡܸܠܵܘ̈ܗܝ ܕܒܲܪ ܡܵܝ̈ܘܿܬܹܐ.</l>
                <l n="395">:ܒܝܘܿܡ ܙܵܟܼܘܼܬܼܗܘܿܢ ܚܵܝ̇ܒܲܝܼܢ ܫܵܦ̈ܠܹܐ ܡ̣ܢ ܒܲܪ ܫܵܦ̈ܠܹܐ</l>
                <l n="396">ܘܡܸܬܿܕܲܡܪܝܼܢ ܒܹܗ ܕܐܲܝܟܲܢ ܚܵ[...]ܢ ܠܲܟܼܡܹܐ ܢܲܝ̈ܗܘܿܢ.</l>
                <l n="397">:ܟܠܗܘܿܢ ܐܲܟܼܚܕܵܐ ܠܘܼܝܢ ܒܐܵܘܝܘܼܬܼܵܐ ܠܚܲܕ ܒܲܪܢܵܫܵܐ</l>
                <l n="398">ܘܲܡܣܲܝܥܝܼܢ ܠܹܗ ܘܠܵܐ ܡܸܨܝܢ ܙܵܟܹ̇ܿܝܢ ܠܚܲܕ ܒܲܪܢܵܫܐ.</l>
                <l n="399">:ܚܲܕ ܒܲܪܢܵܫܵܐ ܩܪ̈ܲܝܬܿ ܠܐܠܝܼܵܐ ܒܲܪ ܬܵܘܬܵܒܹ̈ܐ</l>
                <l n="400">ܘܲܐ̄ܚܪܹܝܢ ܟܲܢܝܼܬܿ ܒܲܪ ܐܲܒܼܕܵܢܵܐ ܕܐܵܒܹ̇ܕ ܠܲܓܼܡܲܪ.</l>
                <l n="401">:ܐ̄ܢܵܫܵܐ ܘܐ̄ܢܵܫܵܐ ܥܵܒܼ̇ܕܝܼܢ ܩܹܐܪܣܵܐ ܚܲܕ ܠܘܼܩܒܲܠ ܚܲܕ</l>
                <l n="402">ܢܒܼܝܼܵܐ ܒܪܣܚܵܐ ܘܒܲܪ ܐܲܒܼܕܵܢܵܐ ܒܚܹܝܠ ܣܵܛܵܢܵܐ.</l>
                <l n="403">:ܒܲܪܢܵܫܵܐ ܗ̄ܘ̣ ܓܝܼܪ ܗܵܘ̇ ܒܲܪܢܵܫܵܐ ܕܐܬܹ̇ܐ ܕܢܲܛܥܹܐ</l>
                <l n="404">ܘܣܵܢܵܐܐ ܕܐ̄ܢܵܫܵܐ ܓܵܡ̇ܪ ܒܐܝܼܕܼܵܘ̈ܗܝ ܛܘܼܥܝܲܝ ܕܲܫܡܹܗ.</l>
                <l n="405">:ܠܵܐ ܡܨܸܐ ܕܢܲܛܥܹܐ ܒܸܠܥܵܕ ܐ̄ܢܵܫܵܐ ܠܲܒܢܲܝ̈ܢܵܫܵܐ</l>
                <l n="406">ܘܥܲܠ ܗܵܝ̇ ܓܵܒܹ̇ܐ ܐ̄ܢܵܫܵܐ ܠܪܘܼܫܥܵܐ ܕܢܲܪܫܲܥ ܒܐܝܼܕܹܗ.</l>
                <l n="407">:ܪܘܼܫܥܵܐ ܪܲܒܵܐ ܣܸܥܲ݁ܪ ܒܐܝܼܕܼܵܘ̈ܗܝ ܕܗܵܘ̇ ܒܲܪ ܢܵܫܵܐ</l>
                <l n="408">ܘܥܲܠ ܥܒܘܿܕܵܐ ܘܲܥܒ̣ܵܕ ܐܝܼܕܼܵܘ̈ܗܝ ܡܸܫܬܲܩܲܠ ܒܹܗ.</l>
                <l n="409">:ܥܵܘ̣ܠܵܐ ܩܫܝܵܐ ܓܵܣܹ̇ܐ ܦܘܼܡܹܗ ܥܲܠ ܐܝܼܬܼܘܼܬܼܵܐ: ܘ̄</l>
                <l n="410">ܘܲܒܼܣܸܦܘ̈ܬܹܗ ܡܨܲܚܹܐ ܠܲܫܡܵܐ ܕܩܲܕܹܩ ܡ̣ܢ ܟܠ.</l>
                <l n="411">:ܫܡܵܐ ܩܲܕܝܼܫܵܐ ܨܵܒܹ̇ܐ ܕܢܸܚܛܘܿܦ ܛܲܡܐܐ ܕܛܲܡ̈ܐܹܐ</l>
                <l n="412">ܘܣܸܓܼܕܲܬܼ ܡܵܪܵܐ ܪܓܼܝܼܓܼ ܕܲܢܩܲܒܸܿܠ ܥܲܒܼܕܵܐ ܕܥܒܼ̈ܕܹܐ.</l>
                <l n="413">:ܒܗܲܝܟܲܠ ܩܘܼܕܫܵܐ ܥܵܐ̇ܠ ܝܵܬܹ̇ܒܼ ܥܘܼܡܪܵܐ ܕܫܹ̈ܐܕܐ</l>
                <l n="414">ܘܣܵܥܸ̇ܐ ܘܐܲܡܲ݁ܪ ܐ̄ܢܵܐ ܐ̄ܢܵܐ ܡܫܝܼܚܵܐ ܘܒܲܪ ܐܲܠܵܗܵܐ.</l>
                <l n="415">ܐܵܦ ܫܲܡܵܫܵܘ̈ܗܝ ܗܵܕܹܐ ܩܵܥܹ̇ܝܢ ܥܵܘ̇ܠܵܐܝܼܬܼ: </l>

                <pb ed="http://syriaca.org/manuscript/2292" n="f.172r"/>

                <l n="416">ܕܐܹܝܢ ܐܲܠܵܗܵܐ ܗ̄ܘ̣ ܐܘܿܗ ܡ̣ܢ ܪܲܒܵܐ ܘܡ̣ܢ ܬܲܠܡܝܼܪܘ̈ܗܝ.</l>
                <l n="417">:ܒܫܸܡ ܐܲܠܵܗܵܐ ܛܵܥܹ̇ܐ ܘܡܲܛܥܸܐ ܠܲܕܛܵܥܹ̇ܝܢ ܒܹܗ</l>
                <l n="418">ܘܟܲܕ ܣܵܢܹ̇ܐ ܠܹܗ ܡܟܲܣܸܐ ܒܲܫܡܹ ܣܲܝܢܘܼܬܼ ܢܲܦܫܹܗ.</l>
                <l n="419">:ܣܲܢܝܵܐ ܒܕܲܟܼܝܵܐ ܒܵܥܹ̇ܐ ܕܢܸܫܦܲܪ ܠܵܐ ܗ̄ܘ̣ܵܐ ܕܢܸܫܦܲܪ</l>
                <l n="420">ܐܸܠܵܐ ܕܢܲܣܢܸܐ ܦܲܐܝܘܼܬܼ ܫܘܼܦܪܹܗ ܒܲܫܘܼܝܼܪܘܼܬܹܗ.</l>
                <l n="421">:ܠܵܘ ܠܹܗ ܡܲܣܢܹܐ ܣܲܢܝܵܐ ܠܒܲܦܝܵܐ ܕܠܵܐ ܡܸܫܬܲܚܠܲܦ</l>
                <l n="422">ܕܗܘ̤ ܠܹܗ ܡܲܣܢܸܐ ܒܐܲܝܕܵܐ ܕܣܵܥܲܪ ܡܲܪܵܚܵܐܝܼܬܼ.</l>
                <l n="423">:ܡܲܪܵܚܘܼܬܼܵܐ ܗ̄ܝ̣ ܕܥܲܒܼܕܵܐ ܢܼܚܛܘܿܦ ܫܸܡ ܥܵܒܼܘܿܕܵܐ</l>
                <l n="424">ܘܪܘܫܥܵܐ ܡܲܠܝܵܐ ܕܛܝܼܢܵܐ ܓܒܼܝܼܠܵܐ ܢ[ܫ]ܘܼܛ ܓܵܒܼܘܿ ܠܵܐ.</l>
                <l n="425">:ܥܲܠ ܓܵܒܼܘܿ ܠܹܗ ܣܥܹ̇ܐ ܚܲܪܡܵܐ ܚܲܪ ܡܵܢܵܐܝܼܬܼ</l>
                <l n="426">ܘܲܠܚܲܪ ܡܵܢܵܐ ܝܵܗܹ̇ܿܒܼ ܕܲܪܲܓܼܵܐ ܕܪܹܫܵܢܘܼܬܼܵܐ.</l>
                <l n="427">:ܠܪܹܫܵܐ ܕܐܵܐܲܪ ܩܵܪܹܐ ܢܸܟܼܝܼܠܵܐ ܪܹܫ ܟܠ ܡܸܕܸܡ</l>
                <l n="428">ܘܠܹܗ ܗܘ̤ ܡܙܲܕܸܩ ܣܸܓܼܕܲܬ̤ ܐ̄ܢܵܫܵܐ ܠܩܵܛܹ̇ܠ ܐ̄ܢܵܫܵܐ.</l>
                <l n="429">:ܩܛܹ̇ܠ ܐ̄ܢܵܫܵܐ ܗ̄ܘ̣ ܕܲܡܕܲܝܲܪ ܒܹܗ ܒܐܲܒܲܝܼܕ ܚܲܝܹ̈ܐ</l>
                <l n="430">ܘܗܘ̤ ܡܚܲܦܸܛ ܠܹܗ ܠܡܸܩܛܲܠ ܐ̄ܵܢܵܫܵܐ ܒܣܲܝܦܵܐ ܕܥܵܘ̣ܠܵܐ.</l>
                <l n="431">:ܣܲܝܦܵܐ ܕܥܵܘ̣ܠܵܐ ܐܚܹ̇ܕ ܒܐܝܼܕܹܗ ܕܲܡܠܸܐ ܥܵܘ̣ܠܵܐ</l>
                <l n="432">ܘܚܵܪܹܒܼ ܣܸܕܪܹ̈ܐ ܕܲܒܼܢܲܝ̈ܢܵܫܵܐ ܥܵܘ̇ܠܵܐܝܼܬܼ.</l>
                <l n="433">:ܒܐܸܣܟܸܡ ܫܲܝܢܵܐ ܓܵܢܸ̇ܒܼ ܫܲܝܢܵܐ ܣܵܢܹ̇ܐ ܫܲܝܢܵܐ</l>
                <l n="434">ܘܐܲܝܟ ܣܲܡ ܚܲܝܹ̈ܐ ܙܵܪܲܥ ܡܸܠܬܹܗ ܒܐܲܕܢܲܝ̈ ܐ̄ܢܵܫܵܐ.</l>
                <l n="435">:ܫܠܵܡܵܐ ܡܲܟܼܪܸܙ ܒܝܘܿܡ ܓܸܠܝܵܢܹܗ ܕܠܝܼܚ ܒܲܚܣܵܡܵܐ</l>
                <l n="436">ܘܒܲܕܡܘܼܬܼ ܪܵܚܡܵܐ ܡܚܵܘ̣ܐ ܐܲܦܹ̈ܐ ܕܟܲܕܵܒܼܘܼܬܼܵܐ.</l>
                <l n="437">:ܟܠ ܝܘܼܠܦܵܢ̈ܝܼܢ ܕܲܙܪܲܥ ܒܐܲܪܥܵܐ ܡܒܲܛܠ ܛܲܢܦܵܐ</l>
                <l n="438">ܘܗܵܦ̇ܟ ܒܵܢܹ̇ܐ ܒܸܢܝܵܢ ܙܸܐܦܹܗ ܒܲܨܢܝܼܥܘܼܬܼܵܐ.</l>
                <l n="439">:ܐܘܲܡܵܢܵܐܝܼܬܼ ܡܩܝܼܡ ܝܘܼܠܦܵܢܹܗ ܪܲܒܵܐ ܕܛܘܼܥܝܲܝ</l>
                <l n="440">ܘܠܵܐ ܐ̄ܢܵܫ ܝܵܕܲܥ̇ ܕܢܸܬܼܒܲܩܸܐ ܒܵܗ̇ ܒܐܘܼܡܵܢܘܼܬܹܗ. </l>

                <pb ed="http://syriaca.org/manuscript/2292" n="f.172v"/>

                <l n="441">:ܡܒܲܛܸܠ ܟܘܡܪܹ̈ܐ ܐܵܦ ܩܵܨܘ̈ܡܹܐ ܘܲܥ̈ܠܵܘܬܼܵܐ</l>
                <l n="442">:ܘܥܵܨ̇ܐ ܠܐ̄ܢܵܫܵܐ ܕܲܢܕܲܒܿܚܘܼܢ ܠܹܗ ܨܸܒܼܝܵܢܲܝ̈ܗܘܿܢ</l>
                <l n="443">ܫܵܪܹܐ ܡܲܠ̈ܟܹܐ ܘܡܲܥܒܲܪ ܛܲܟܼܣܹ̈ܐ ܕܪܹܫܵܢܘܼܬܼܵܐ.</l>
                <l n="444">ܘܗܘ̤ ܒܲܠܚܘܿܕܵܘܗܝ ܩܵܪܹܐ ܢܲܦܫܹܗ ܡܲܠܟܵܐ ܘܡܵܪܵܐ.</l>
                <l n="445">:ܬܚܹܝܬܼ ܡܵܪܘܼܬܹܗ ܟܵܕܹܢ ܨܵܘܪܵܐ ܕܲܒܼܫܲܝ̈ ܚܹܐܪܹ̈ܐ</l>
                <l n="446">ܘܲܡܩܲܪܒܼܝܼܢ ܠܹܗ ܪܸ̈ܥܝܵܢܲܝ̈ܗܘܿܢ ܚܠܵܦ ܡܲܕܲܐܬܼܵܐ.</l>
                <l n="447">:ܟܠܝܼܠ ܩܘܼܠܵܣܹ̈ܐ ܓܵܕ ܠܝܼܢ ܣܵܝ̇ܡܝܼܢ ܒܪܹܫ ܚܲܪ ܡܘܼܬܹܗ</l>
                <l n="448">ܘܲܡܟܼܠܠܝܼܢ ܠܹܗ ܐܲܝܟ ܕܲܠܡܲܠܟܵܐ ܒܦܸܬܼܓܼܵܡܲܝ̈ܗܘܿܢ.</l>
                <l n="449">:ܟܹܐܢܹ̈ܐ ܒܲܠܚܘܕ ܠܵܐ ܡܸܬܼܟܲܕܢܝܼܢ ܬܚܹܝܬܼ ܫܘܼܠܛܵܢܹܗ</l>
                <l n="450">ܘܠܵܐ ܡܸܬܿܛܦܝܼܣܝܼܢ ܠܩܵܠ ܫܘܼܓܼܵܫܵܘ̇ܗܝ ܕܢܲܟܿܘܼܠܬܼܵܢܵܐ.</l>
                <l n="451">:ܪܸ̈ܒܿܘܼ ܦܲܚ̈ܝܼܢ ܡܥܲܡܸܩ ܛܵܡܲܪ ܕܲܢܨܘܼܕ ܐܸܢܘܿܢ</l>
                <l n="452">ܘܲܒܼܟܼܠ ܦܘܼܪ̈ܣܝܼܢ ܡܲܛܝܼ ܟܹܐܢܹ̈ܐ ܕܲܢܨܘܼܕ ܐܸܢܘܿܢ.</l>
                <l n="453">:ܠܲܒܼܢܲܝ̈ ܓܲܒܹܗ ܡܓܲܪܸܓܼ ܚܲܪܡܵܐ ܠܘܼܩܒܲܠ ܟܹܐܢܹ̈ܐ</l>
                <l n="454">ܘܒܲܡܫܲܡܫܵܢܵܘ̈ܗܝ ܡܫܲܕܹܐ ܓܹܐܪܹ̈ܐ ܒܦܵܠܝܲܝ̈ ܩܘܼܫܬܵܐ.</l>
                <l n="455">:ܒܐܝܼܕܵܐ ܕܥܲܡܡܹ̈ܐ ܐ̄ܚ̇ܕ ܕܪܵܬ ܥܲܡ ܙܲܕܝܼ̈ܩܹܐ: ܘ̄</l>
                <l n="456">ܘܲܒܼܗܲܕܵܡܹ̈ܐ ܡܸܬܼܚܲܙܝܵܙܹ̈ܐ ܡܥܝܼܩ ܠܲܬܼܪ̈ܝܼܨܐ.</l>
                <l n="457">:ܒܓܼܘܼܫܡܵܐ ܡܲܩܪܸܒܼ ܠܵܐ ܓܘܼܫܡܵܢܵܐ ܥܲܡ ܓܘܼܫܡܵܢܵܐ</l>
                <l n="458">ܘܲܒܼܣܲܦܣܹܪܵܐ ܕܡܸܠܬܼܵܐ ܚܵܪܹ̈ܒܼ ܠܩܵܢܝܲܝ̈ ܡܸܠܬܼܵܐ.</l>
                <l n="459">:ܩܪܵܒܐ ܪܲܒܵܐ ܥܵܒܹ̇ܕ ܥܲܡ ܟܠ ܕܠܵܐ ܫܵܠܹ̇ܡ ܠܹܗ</l>
                <l n="460">ܥܕܲܡܵܐ ܕܫܵܡܲ݁ܥ ܗܵܝ̇ ܒܲܪܬܼ ܩܵܠܵܐ ܕܲܡܛܲܠܩܵܐ ܠܹܗ.</l>
                <l n="461">:ܩܹܐܪܣܵܐ ܣܵܕܲܪ ܠܘܼܩܒܲܠ ܟܠܢܫ ܕܠܵܐ ܡܵܘܕܸܐ ܒܹܗ</l>
                <l n="462">ܥܕܲܡܵܐ ܕܒܼܵܗܹ̇ܬܼ ܡ̣ܢ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ.</l>
                <l n="463">:ܥܲܠ ܟܠ ܡܲܩܠܸܐ ܘܲܠܟܼܠ ܫܵܐܹܛ̇ ܚܬܼܝܼܪ ܪܸܥܝܵܢܵܐ</l>
                <l n="464">ܥܕܲܡܵܐ ܕ[...]ܢܲܚ̇ ܡܲܠܟܵܐ ܕܥܲܠ ܟܠ ܘܲܡܦܲܪܣܸܐ ܠܹܗ.</l>
                <l n="465">ܠܟܼܠ ܐܲܬܼܪ̈ܘܵܢ ܦܵܪ̇ܚ ܛܸܒܵܐ ܕܲܫܓܼܝܼܫܘܼܬܹܗ: </l>

                <pb ed="http://syriaca.org/manuscript/2292" n="f.173r"/>

                <l n="466">ܥܕܲܡܵܐ ܕܩܵܥܹ̇ܝܢ ܚܲܝ̈ܠܝ ܪܵܘܡܵܐ ܘܡܫܲܠܹܝܢ ܠܹܗ.</l>
                <l n="467">:ܥܲܠ ܟܠ ܦܸܢ̈ܝܵܢ ܦܵܪܹܣ ܢܸܫ̈ܒܹܐ ܕܲܨܢܝܼܥܘܼܬܹܗ</l>
                <l n="468">ܥܕܲܡܵܐ ܕܚܵܙܹ̇ܐ ܠܲܡܫܲܝܵܢܹ̈ܐ ܕܢܵܦ̇ܩܝܼܢ ܠܐܘܼܪܥܹܗ.</l>
                <l n="469">:ܒܐܲܪܥܵܐ ܡܩܵܘܹܐ ܘܛܵܒܹ̇ܐ ܘܡܲܛܥܹܐ ܠܐܲܪ̈ܥܵܢܵܝܹܐ</l>
                <l n="470">ܥܕܲܡܵܐ ܕܲܡܕܝܼܩ ܢܝܼܫܵܐ ܒ[...]ܠܵܟܵܐ ܘܪܵ ܥܸ̇ܠ ܡܸܢܹܗ.</l>
                <l n="471">:ܗܘ̤ ܘܐܹܠܝܼܵܐ ܣܵܕܪܝܼܢ ܩܹܐܪܣܵܐ ܚܲܕ ܠܘܼܩܒܼܵܠ ܚܲܕ</l>
                <l n="472">ܥܕܲܡܵܐ ܕܫܵܠܡܵܐ ܦܪܵܬܿܘܿܙܡܝܼܵܐ ܕܥܘܼܡܪܵܐ ܕܙܲܒܼܢܵܐ.</l>
                <l n="473">:ܒܹܗ ܒܐܵܓܼܘܿܢܵܐ ܡܩܵܘܹܐ ܟܹܐܢܵܐ ܥܲܡ ܥܵܘ̇ܠܵܐ</l>
                <l n="474">:ܥܕܲܡܵܐ ܕܦܵܬܲܚ̇ ܪܸܡܙܵܐ ܟܹܿܣܝܵܐ ܬܲܪ̈ܥܲܝ ܪܵܘܡܵܐ</l>
                <l n="475">:ܒܹܗ ܒܲܩܪܵܒܼܵܐ ܪܡܸܐ ܫܲܪܝܪܵܐ ܥܲܡ ܕܲܓܵܠܵܐ</l>
                <l n="476">ܥܕܲܡܵܐ ܕܬܼܵܩܹ̇ܢ ܟܘܼܪܣܲܝ ܕܩܵܐ ܠܲܡܕܵܢ ܟܠܵܐ.</l>
                <l n="477">:ܒܹܗ ܒܲܫܚܵܩܵܐ ܪܡܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ</l>
                <l n="478">ܥܕܲܡܵܐ ܕܲܡܢܝܼܚ ܚܲܕ ܦܘܼܩܕܵܢܵܐ ܠܟܼܠܗܘܿܢ ܬܸܓܼܡܹ̈ܐ.</l>
                <l n="479">:ܥܝܪܹ̈ܐ ܘܐ̄ܢܵܫܵܐ ܩܵܥܹ̇ܝܢ ܐܲܟܲܚ̄ܕ ܒܪܸ̈ܥܝܵܢܲܝܗܘܿܢ</l>
                <l n="480">ܟܲܕ ܡܸܬܼܝܲܐܒܼܝܼܢ ܕܐܸܡܲܬܼܝ ܢܫܲܠܸܡ ܩܪܵܒܼܵܐ ܕܥܵܘ̣ܠܵܐ.</l>
                <l n="481">:ܟܸܐܢܹ̈ܐ ܘܢܲܟܼ̈ܦܹܐ ܛܥܝܼܢܝܼܢ ܝܲܬܿܝܼܪ ܝܘܼܩܪܹܗ ܕܚܲܫܵܐ</l>
                <l n="482">ܘܛܵܒܼ ܡ̣ܢ ܟܠܢܵܫ ܚܲܫܝܼܫܝܼܢ ܒܵܗ̇ ܒܒܲܝܼܫܘܼܬܼ ܒܝܼܫܵܐ.</l>
                <l n="483">:ܚܸܒܼ̈ܠܸܐ ܩܫܲܝ̈ܐ ܡܵܚܹ̇ܝܢ ܟܠܫܵܥ ܠܚܘܼܫܵܒܲܝ̈ܗܘܿܢ</l>
                <l n="484">ܘܐܲܝܟ ܝܵܠܸܕܬܵܐ ܡܣܲܟܹܿܝܢ ܠܥܘܼ̈ܠܹܐ ܕܚܵܝܑܬܼ ܡܝܼ̈ܬܹܐ.</l>
                <l n="485">:ܐܸܒܼܠܵܐ ܠܒܼܫܝܼܢ ܫܡܲܝܵܐ ܘܬܲ[...]ܥܵܐ ܘܟܼܠܡܵܐ ܕܲܒܼܗܘܿܢ</l>
                <l n="486">ܕܐܸܡܲܬܼܝ ܢܸܐܬܹܐ ܗܵܘ̇ ܚܘܼܕܵܬܵܐ ܕܠܵܐ ܡܸܫܬܲ ܚܠܲܦ.</l>
                <l n="487">:ܐܲܝܟ ܕܲܠܡܝܼܬܼܵܐ ܒܵܟܼܝܵܐ ܒܪܝܼܬܼܵܐ ܗ̤ܝ ܠܲܩܢܘܿܡܵܗ̇</l>
                <l n="488">ܕܐܸܡܲܬܼܝ ܬܸܚܸܐ ܒܗܵܝ̇ ܚܲܝܘܼܬܼܵܐ ܕܠܵܐ ܡܸܬܼܚܲܒܿܠܵܐ.</l>
                <l n="489">:ܐܲܝܟ ܥܲܢܝܼܕܵܐ ܣܝܼܡ ܠܵܗ̇ ܚܲܫܵܗ̇ ܩܕܼܵܡ ܒܵܒܼܵܬܹ̈ܗ̇</l>
                <l n="490">ܘܡܸܬܼܒܲܩܝܵܐ ܒܹܗ ܕܐܸܡܲܬܼܝ ܬܸܚܙܹܝܘܗܝ ܒܚܲܝܹ̈ܐ ܚܲܕ̈ܬܹܐ. </l>

                <pb ed="http://syriaca.org/manuscript/2292" n="f.173v"/>

                <l n="491">:ܩܵܠ ܬܢܚ̈ܬܼܵܐ ܡܲܙܥܸܩ ܒܐܲܪܥܵܐ ܡ̣ܢ ܟܠ ܦܘܼ̈ܡܝܼܢ</l>
                <l n="492">:ܘܡܲܪܝܼܪܵܐܝܼܬܼ ܒܵܟܹ̇ܝܢ ܚܲܪ̈ܫܹܐ ܥܲܠ ܡܲܠܵܠܐ</l>
                <l n="493">:ܠܚܲܕ ܣܘܼܟܵܝܵܐ ܡܣܲܟܹܿܝܢ ܟܠܗܘܿܢ ܒܲܚܕܵܐ ܫܲܘܝܘܼ</l>
                <l n="494">ܥܕܲܡܵܐ ܕܢܵܚ̇ܝܼܢ ܒܵܠܡܹܐܝܢ ܚܘܼܒܹܗ ܠܵܐ ܡܸܬܿܬܿܢܝܼܚܢ.</l>
                <l n="495">:ܩܵܠ ܗܵܝ̇ ܩܲܪܢܵܐ ܕܵܒܼܫܘܼܠܵܡܵܐ ܪܓܼܝܼܓܼܝܼܢ ܠܲܡܨܵܬܼ</l>
                <l n="496">ܘܐܸܠܵܐ ܫܲܡܥܘܼܪ ܠܵܐ ܡܸܬܼܒܲܝܐܝܼܢ ܡ̣ܢ ܟܲܪܝܘܼܬܼܵܐ.</l>
                <l n="497">:ܡܸܫܡܲܥ ܒܲܠܚܘܿܕ ܫܡܲܠܘ ܕܲܥܬܼܝܼܕܵܐ ܕܬܸܩܪܸܬ ܒܚܲܪܬܼܵܐ</l>
                <l n="498">ܘܝܘܿܡ ܒܘܼܕܸܩܵܗ̇ ܟܣܸܐ ܘܲܡܣܲܬܲܪ ܡ̣ܢ ܟܠ ܒܸܪ̈ܝܵܢ.</l>
                <l n="499">:ܚܲܕܘ ܒܲܠܚܘܿܕ ܝܵܕܲܥ ܝܵܘܡܵܐ ܕܡܸܫܬܲܡܥܵܐ ܒܹܗ</l>
                <l n="500">ܗܵܘ̇ ܕܲܟܼܣܸܐ ܒܹܗ ܨܲܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ.</l>
                <l n="501">:ܗܘ̤ ܥܲܡ ܟܲܣܝܵܐ ܝܵܕܲܥ ܝܵܘܡܵܐ ܕܝܘܿܡ ܓܸܠܝܵܢܵܗ̇</l>
                <l n="502">ܘܐܲܡܲܬܼܝ ܕܨܵܒܹ̇ܐ ܓܵܠܹ̇ܐ ܚܲܝܠܹܗ ܘܲܡܚܵܘܸܐ ܠܹܗ.</l>
                <l n="503">:ܠܡܸܢܝܵܢ ܚܲܝܹ̈ܐ ܕܥܘܼܡܪܵܐ ܕܙܲܒܢܵܐ ܡܩܵܘܸܐ ܪܸܡܙܹܗ</l>
                <l n="504">ܥܕܲܡܵܐ ܕܫܵܠܹ̇ܡ ܘܐܟ̇ܢ ܓܵܡ̇ܪ ܫܘܼܘܕܵܝ ܡܸܠܵܘ̈ܗܝ.</l>
                <l n="505">:ܡ̣ܢ ܫܹܠܝ ܕܵܢܲܚ̇ ܒܲܕ ܡܘܼܬܼ ܩܲܪܩܵܐ ܥܲܠ ܥܵܡܲܪܬܵܐ</l>
                <l n="506">ܘܲܡܟܲܣܸܐ ܠܹܗ ܠܪܵܘܡܵܐ ܘܥܘܡܩܵܐ ܒܢܘܼܗܪܵܐ ܕܡܸܠܵܘ̈ܗܝ.</l>
                <l n="507">:ܢܘܼܗܪܵܐ ܪܲܒܵܐ ܕܠܵܐ ܡܸܬܼܡܲܠܲܠ ܡܲܒܼܪܸܩ ܡܸܢܹܗ</l>
                <l n="508">ܘܗܵܘܹ̇ܐ ܢܘܼܗܪܵܐ ܐܲܝܟ ܠܵܐ ܢܘܼܗܪܵܐ ܒܦܸܚܡܵܐ ܕܢܘܼܗܪܹܗ.</l>
                <l n="509">:ܪܡܝܼܢܵܐ ܦܵܬܲܚ ܒܝܲܕ ܡܲܚܲܬܬܹܗ ܘܐܟܿܢ ܢܵܚܹ̇ܬܼ</l>
                <l n="510">ܘܚܲܝ̈ܠܲܝ ܪܵܘܡܵܐ ܡܙܲܡܸܢ ܩܵܪܹܐ ܕܲܢܙܲܚܝܘܼܢܵܝܗܝ.</l>
                <l n="511">:ܟܠܗܘܿܢ ܐܲܟܼܚ̄ܕܵܐ ܟܵܢ̇ܫܝܼܢ ܨܹܐܕܵܘܗܝ ܡ̣ܢ ܟܠ ܕܘܼܟܵܐ</l>
                <l n="512">ܘܲܡܙܲܚܝܼܢ ܠܹܗ ܒܚܘܼܒܵܐ ܕܲܦܐܹܐ ܠܪܲܒܿܘܼܬܼ ܕܲܪܓܹܗ.</l>
                <l n="513">:ܐܸܠܹܦ ܐܲܠܦܝܼ̈ܢ ܩܵܥܹ̇̄ܝܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ</l>
                <l n="514">ܘܪܸ̈ܒܿܘܼ ܪܸ̈ܒܿܘܿܢ ܬܵܢܹ̇ܝܢ ܫܘܼܒܼܚܹܗ ܕܠܵܐ ܩܘܼܛܵܥܵܐ.</l>
                <l n="515">ܫܘܼܒܼܚܵܐ ܘܩܘܼܕܫܵܐ ܛܥܝܼܢܝܼܢ ܟܠܗܘܿܢ ܒܙܘ̈ܵܥܹܐ ܕܲܒܼܘܗܘܿܢ: </l>

                <pb ed="http://syriaca.org/manuscript/2292" n="f.174r"/>

                <l n="516">ܘܲܡܩܲܪ ܒܼܝܼܢ ܠܹܗ ܟܠܝܼܠ ܙܵܟܼܘܼܬܼܵܐ ܕܦܵܐܝܵܐ ܠܲܫܡܹܗ.</l>
                <l n="517">:ܒܪܝܼܟ ܙܲܟܵܝܵܐ ܩܵܥܹ̇ܝܢ ܟܠܗܘܿܢ ܬܸܓܼܡܹ̈ܐ ܠܬܓܼܡܹ̈ܐ</l>
                <l n="518">ܘܲܡܙܲܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܘܼܕܵܫܲܝ̈ܗܘܿܢ.</l>
                <l n="519">:ܫܒܼܝܼܚ ܡܲܚܸܐ ܟܠ ܩܵܥܹ̇ܝܢ ܣܸܕܪܹ̈ܐ ܕܛܘܼܟܵܝ̈ܗܘܿܢ</l>
                <l n="520">ܘܲܡܒܲܠܗܝܼܢ ܠܹܗ ܠܥܵܠܡܵܐ ܒܬܲܗܪܵܐ ܕܦܸܬܼܓܼܵܡܲܝ̈ܗܘܿܢ.</l>
                <l n="521">:ܬܲܗܪܵܐ ܪܲܒܵܐ ܡܲܠܝܵܐ ܩܥܵܬܼܵܐ ܕܫܝܼܦܘܿܪ̈ܝܗܘܿܢ</l>
                <l n="522">:ܘܠܵܐ ܡܨܸܐ ܦܘܼܡܵܐ ܠܲܡܬܼܵܢܵܝܘܼ ܥܲܠ ܩܲܫܝܼܘܼܬܼܵܗ̇. ܕ̄</l>
                <l n="523">:ܕܚܝܼܠܵܐ ܣܲܓܿܝܼ ܚܙܵܬܼܵܐ ܕܐܲܦܹ̈ܐ ܕܡܸܬܼܚܵܘܹܝܬ ܒܵܗ̇</l>
                <l n="524">ܘܲܒܼܨܝܼܪ ܢܘܼܗܪܵܐ ܕܥܲܝܢܲܝ̈ ܒܸܣܪܵܐ ܕܢܸܬܼܒܲܩܸܐ ܒܲܗ̇.</l>
                <l n="525">:ܒܲܪ̈ܩܹܐ ܕܢܘܼܗܪܵܐ ܢܵܦ̇ܩܝܼܢ ܡܸܢܗܘܿܢ ܕܢܘܼܪ̈ܢܵܝܹܐ</l>
                <l n="526">ܘܫܵܓ̇[ܓܼܵ]ܐ ܚܙܵܬܹܐ ܠܲܡܚܵܪ ܠܥܘܼܙܵܐ ܕܦܲܪ̈ ܨܘܼܦܲܝܗܘܿܢ.</l>
                <l n="527">:ܩܸܢܛܵܐ ܘܚܘܼܒܵܐ ܡܲܠܝܵܐ ܚܙܵܬܼܗܘܿܢ ܘܩܵܠ ܡܸܠܲܬܗܘܿܢ</l>
                <l n="528">ܩܸܢܛܵܐ ܠܒܼܝܼ̈ܫܹܐ ܘܛܘܒܼܵܐ ܠܛܵܒܹ̈ܐ ܛܘܼܒܼ ܠܲܕ ܡܲܚܸܒܼ.</l>
                <l n="529">:ܛܘܼܒܹ̈ܐ ܘܢܸܓܼ̈ܕܸܐ [...]ܝܢ ܒܐܸܣܟܹܿܡܵܐ ܕܡܸܬܼܚܵܘܹܝܢ ܒܹܗ</l>
                <l n="530">ܛܘܼܒܹ̈ܐ ܠܟܹܐܢܹ̈ܐ ܘܢܸ̈ܓܼܕܹܐ ܠܕܲܐܣܟܸܿܠܘ ܘܵܝ ܠܲܕܠܵܐ ܬܵܒܼܘ.</l>
                <l n="531">:ܣܒܲܪܬܼܵܐ ܛܵܒܼܬܼܵܐ ܕܚܘܼܕܵܬܼ ܟ̱ܠܵܐ ܙܵܪܥܝܼܢ ܒܐܲܪܥܵܐ</l>
                <l n="532">ܘܐܲܝܟ ܕܲܠܙܲܪ̈ܥܹܐ ܡܟܲܢܫܝܼܢ ܦܲܓܼܪܹ̈ܐ ܠܐܸܕܪܵܐ ܕܚܲܝܹ̈ܐ.</l>
                <l n="533">:ܩܕܼܵܡ ܦܲܪܨܘܿܦܵܐ ܕܚܲܕ ܩܲܪܨܘܿܦܵܐ ܟܵܢ̇ܫܝܼܢ ܩܵܝ̇ܡܝܼܢ</l>
                <l n="534">ܘܲܡܣܲܟܹܿܝܢ ܠܹܗ ܕܢܸܣܥܘܿܪ ܚܲܝܠܹܗ ܒܫܘܼܠܛܵܢܲܝ̈ܗܘܿܢ.</l>
                <l n="535">:ܬܚܹܝܬܼ ܫܘܼܠܛܵܢܹܗ ܟܕܝܼܢܝܼܢ ܟܠܗܘܿܢ ܐܲܝܟ ܕܲܒܼܢܝܼܪܵܐ</l>
                <l n="536">ܘܗܲܢܝܼܵܐܐ ܠܗܘܿܢ ܛܥܲܡܬܼܵܐ ܕܲܫܡܹܗ ܡ̣ܢ ܟܠ ܦܘܼܡܝܼ̈ܢ.</l>
                <l n="537">:ܥܲܠ ܡܲܪ ܟܲܒܼܬܼܵܐ ܕܪܘܼܚܵܐ ܝܵܬܸ̇ܒܼ ܡܲܠܟܵܐ ܕܡܲܠܟܹ̈ܐ</l>
                <l n="538">ܘܲܟܼܕܝܼܢܝܼܢ ܒܵܗ̇ ܐܲܠ̈ܦܸܐ ܕܪܘܼܚܵܐ ܕܠܵܐ ܡܸܢܝܵܢܵܐ.</l>
                <l n="539">:ܚܲܬܿ ܡܸܢܝܵܢܵܐ ܠܚܲܝ̈ܠܘܵܬܼܵܐ ܕܲܡܙܲܚܝܼܢ ܠܹܗ</l>
                <l n="540">ܘܠܵܐ ܫ[...]ܡܵܐ ܠܩܵܠ ܩܘܼܕܵܫܵܐ ܕܲܡ̣ܩܲܕ ܫܵܢܵܘ̈ܗܝ. </l>

                <pb ed="http://syriaca.org/manuscript/2292" n="f.174v"/>

                <l n="541">:ܒܗܸܕܪܵܐ ܪܲܒܵܐ ܡܚܵܘܸܐ ܢܲܦܫܹܗ ܠܥܹܝܢ ܟܠ ܒܸܪ̈ܝܵܢ</l>
                <l n="542">ܘܲܒܼܬܸܫܒܿܘܿܚܬܹܗ ܡܫܲܒܿܚܝܼܢ ܐ̄ܢܵܫܵܐ ܘܲܫܡܲܝܵܢܹ̈ܐ.</l>
                <l n="543">ܢܝܼܫܵܐ ܕܚܲܫܹܗ ܘܲܕ ܙܵܟܼܘܼܬܹܗ ܐܵܬܹ̇ܐ ܩܕܼܵܡܵܘܗܝ.</l>
                <l n="544">ܘܬܹܵܗܪܵܐ ܒܪܝܼܬܼܵܐ ܒܓܲܒܼܪܵܐ ܙܩܝܼܦܵܐ ܟܡܵܐ ܐܸܬܼܪܲܡܪܲܡ.</l>
                <l n="545">:ܒܗܵܘ̇ ܥܸܕܵܢܵܐ ܒܵܗ̇ܬܝܼܢ ܫܹ̈ܐܕܹܐ ܥܲܡ ܙܵܩ̈ܘܿܦܹܐ</l>
                <l n="546">ܕܚܵܙܹ̇ܝܢ ܢܝܼܫܵܐ ܕܲܒܲܙܚܘ ܗ̄ܘ̣ܵܘ ܒܹܗ ܟܲܕ ܡܸܙܕܲܝܲܚ.</l>
                <l n="547">:ܒܬܲܗܪܵܐ ܪܲܒܵܐ ܩܵܝ̇ܡܝܼܢ ܕܲܝ̈ܘܹܐ ܘܲܝܗܘܼ̈ܕܵܝܹܐ</l>
                <l n="548">ܟܲܕ ܡܸܬܼܒܲܩܹܝܢ ܒܓܲܒܼܪܵܐ ܕܲܙܒܲܦܘ ܕܐܲܡܠܸܟ ܥܲܠ ܟܠ.</l>
                <l n="549">:ܓܘܼܢܚܵܐ ܓܢܝܼܚܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܣܵܛܵܢܵܐ</l>
                <l n="550">ܕܲܫܡܵܐ ܕܨܲܚܝܼ ܩܵܥܹ̇ܝܢ ܫܘܼܒܚܹܗ ܫܡܲܝܵܐ ܘܐܲܪܥܵܐ.</l>
                <l n="551">:ܐܸܒܼܠܵܐ ܗ̄ܘ̣ ܩܲܫܝܵܐ ܕܠܵܐ ܒܘܼܝܵܐܵܐ ܠܒܲܪ ܐܲܒܼܕܵܢܵܐ</l>
                <l n="552">ܕܐܵܒܹ̇ܕ ܟܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ.</l>
                <l n="553">:ܩܵܠܵܐ ܕܚܝܼܠܵܐ ܡܲܫܡܲܥ ܨܹܐܕܵܘܗܝ ܫܡܵܐ ܕܲܟܼܦܲܪ ܒܹܗ</l>
                <l n="554">ܘܲܡܟܲܦܲܪ ܠܹܗ ܡ̣ܢ ܚܲܝܘܼܬܼܵܐ ܒܢܲܦܫܹܗ ܘܦܲܓܼܪܹܗ.</l>
                <l n="555">:ܟܠܗ ܒܟܼܠܹܗ ܐܒܹܕ ܥܲܛܠܵܐ ܕܐܵܘܒܸܿܕ ܗܘ̤ ܠܹܗ</l>
                <l n="556">:ܘܠܵܐ ܦܵܐܹ̇ܫ ܒܹܗ ܣܪܝܼܕܼܵܐ ܒܝܼܚܹ̈ܐ ܠܵܐ ܡܵܝ̈ܘܬܹܐ</l>
                <l n="557">:ܚܕܵܐ ܒܲܪܬܼ [ܩܐܐ] ܡܲܙܥܸܩ ܨܹܐܕܵܘܗܝ ܡܫܝܼܚܵܐ ܡܲܠܟܵܐ</l>
                <l n="558">ܘܛܵ[ܠܸ]ܛ ܟܠܹܗ ܘܒܼܿܗܹ̇ܬܼ ܚܘܬܼܪܵܐ ܕܪܵܒܹܿܗ ܢܟܼܝܼܠܵܐ.</l>
                <l n="559">:ܚܕܲܬܵܐ ܚܵܙܹ̇ܝܢ ܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܐܲܒܼܕܵܢܹܗ</l>
                <l n="560">ܘܬܵܗ̇ܪܝܼܢ ܣܲܓܿܝܼ ܒܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ.</l>
                <l n="561">:ܚܕܲܬܵܐ ܡܚܵܘܸܐ ܡܵܪܐ ܠܥܲܒܼܕܵܘ̈ܗܝ ܒܲܥܒܼܵܕ ܐܝܼܕܵܘ̈ܗܝ</l>
                <l n="562">ܘܟܲܕ ܡܸܕܸܡ ܗ̄ܘ̣ ܡܨܸܐ ܥܵܒܹ̇ܕ ܠܹܗ ܐܲܝܟ ܠܵܐ ܡܸܕܹܡ.</l>
                <l n="563">:ܡ̣ܢ ܠܵܐ ܡܸܕܸܡ ܒ̣ܪܵܐ ܟܠ ܡܸܕܸܡ ܐܲܝܟ ܕܲܫܦܲܪ ܠܹܗ</l>
                <l n="564">ܘܲܕ ܫܵܦܲ̇݁ܪ ܠܹܗ ܡܲܗܦܸܟ ܡܸܕܸܡ ܠܘܵܬܼ ܠܵܐ ܡܸܕܸܡ.</l>
                <l n="565">ܫܲܦܝܼܪ ܐܲܝܬܿܝܼ ܟܠ ܠܲܗܘܝܵܐ ܡ̣ܢ ܠܵܐ ܡܸܕܸܡ: </l>

                <pb ed="http://syriaca.org/manuscript/2292" n="f.175r"/>

                <l n="566">ܘܫܲܦܝܼܪ ܡܵܘܒܸܿܕ ܠܒܲܪ ܐܲܒܼܪܵܢܵܐ ܕܠܵܐ ܚܵܘܣܵܢܵܐ.</l>
                <l n="567">:ܠܲܡܠܝܼܠܘܼܬܼܵܐ ܡܚܲܟܸܿܡ ܛܵܒܼܵܐ ܒܝܲܕ ܐܲܒܼܕܵܢܹܗ</l>
                <l n="568">ܕܙܵܕܸ̇ܩ ܗ̄ܘ̣ܵܐ ܠܵܗ̇ ܕܬܸܛܲܪ ܛܲܟܼܣܵܐ ܕܒܼܵܪܘܿܝܼܬܹܗ.</l>
                <l n="569">:ܠܒܲܪ ܡ̣ܢ ܛܲܟܼܣܵܐ ܕܒܼܵܪܘܝܘܼܬܼܵܐ ܢܦܲܩ̣ ܚܲܪܡܵܢܵܐ</l>
                <l n="570">ܥܲܠ ܗܵܕ ܡܵܘܒܸܕ ܘܲܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ.</l>
                <l n="571">:ܐܸܒܼܠܵܐ ܥܦܝܼܦܵܐ ܣܵܓܹ̇ܐ ܠܪܲܒܹܿܗ ܒܝܲܕ ܐܲܒܼܕܵܢܹܗ</l>
                <l n="572">ܘܢܸܓܼܕܵܐ ܩܲܫܝܵܐ ܡܸܬܿܬܵܘܣܲܦ ܠܹܗ ܒܛܘܼܠܵܩ ܚܲܝܵܘ̈ܗܝ.</l>
                <l n="573">:ܡܢܚ ܗ̄ܘ̣ܵܐ ܐܵܦ ܗܘ̤ ܕܢܹܐܒܲܕ ܠܲܓܼܡܲܪ ܥܲܡ ܬܲܠܡܝܼܕܹܗ</l>
                <l n="574">ܘܠܵܐ ܕܢܸܫܬܲܢܲܫ ܥܲܙܝܼܙܵܐܝܼܬܼ ܕܠܵܐ ܫܘܼܠܵܡܵܐ.</l>
                <l n="575">:ܚܲܟܿܝܼܡܵܐܝܼܬܼ ܣܵܥܲ݁ܪ ܨܹܐܕܵܘܗܝ ܪܸܡܙܵܐ ܕܲܒܼܪܵܝܗܝ</l>
                <l n="576">ܘܠܵܐ ܐ̄ܢܵܫ ܝܵܕܲܥ ܕܢܹܐܡܲܪ ܕܲܟܼܡܵܐ ܗ̄ܝ̣ ܪܸܚܡܲܬܼ ܚܘܼܒܹܿܗ.</l>
                <l n="577">:ܚܘܼܒܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܣܵܥܲ݁ܪ ܬܲܡ̇ܢ</l>
                <l n="578">ܕܠܵܐ ܡܵܘܩܸܕ ܠܹܗ ܠܓܲܒܵܐ ܕܒܼܝܼ̈ܫܹܐ ܐܲܝܟ ܕܲܠܗܵܘ̇ ܚܲܕ.</l>
                <l n="579">:ܒܚܲܕ ܕܲܡܚܲܒܸܿܠ ܡܚܵܘܸܐ ܕܟܹܐܢܵܐ ܗ̄ܘ̣ ܐܵܦ ܪܲܚܡܵܢܵܐ ܗ̄ܘ̣</l>
                <l n="580">ܕܐܲܝܟ ܕܐܸܘܒܸܿܕ ܚܲܕ ܡܨܸܐ ܗ̄ܘ̣ܵܐ ܕܢܵܘܒܸܿܕ ܐܵܦ ܣܲܓܿܝܼ̈ܐܐ.</l>
                <l n="581">:ܠܵܘ ܠܐܲܒܼܕܵܢܵܐ ܪܓܼܝܼܓܼ ܠܐܲܒܼܕܵܢܹܗ ܕܒܲܪ ܐܲܒܼܕܵܢܵܐ</l>
                <l n="582">ܐܸܠܵܐ ܕܢܸܓܼܠܸܐ ܥܲܠ ܟܹܐܢܘܼܬܹܗ ܘܒܲܣܝܡܘܼܬܹܗ.</l>
                <l n="583">:ܠܬܲܪܬܹܿܝܢ ܡܵܘܕܲܥ ܠܲܬܼܪܹܝܢ ܓܲܒܹ̈ܐ ܕܛܵܒܹ̈ܐ ܘܒܼܝܼ̈ܫܹܐ</l>
                <l n="584">ܕܟܲܕ ܛܵܒܼ ܛܵܒܼܵܐ ܗ̄ܘ̣ ܚܠܝܼܛܵܐ ܒܛܲܒܼܬܹܗ ܐܵܦ ܟܹܐܢܘܼܬܼܵܐ.</l>
                <l n="585">:ܠܛܵܒܼ ܡܸܣܬܼܥܪܵܐ ܟܠ ܡܲܪܕܘܼܬܼܵܐ ܕܡ̣ܢ ܝܼܕܲܥܬܹܗ</l>
                <l n="586">ܘܝܵܕܥܲܝ̈ ܚܘܼܒܹܗ ܝܵܕܥܝܼܢ ܒܲܠܚܘܿܕ ܕܲܢܩܲܠܣܘܼܢܵܝܗܝ.</l>
                <l n="587">:ܫܲܦܝܼܪ ܪܵܕܸܐ ܠܣܵܢܝܲܝ̈ ܥܘܼܬܼܪܵܐ ܕܒܲܣܝܼܡܘܼܬܹܗ</l>
                <l n="588">ܘܫܲܦܝܼܪ ܩܵܢܹ̇ܐ ܠܢܵܛܪ̈ܝ ܐ̄ܪܵܙܵܐ ܕܗܲܝܡܵܢܘܼܬܹܗ.</l>
                <l n="589">:[...]ܕܝܼܢܵܐ ܟܹܐܢܵܐ ܒܵܚܲ݁ܪ ܥܵܘ̣ܠܵܐ ܘܙܲܕܝܼܩܘܼܬܼܵܐ</l>
                <l n="590">ܘܲܩܕܵܡ ܪܸܡܙܹܗ ܡܩܝܼܡ ܠܲܡ̈ܠܝܼܠܹܐ ܒܣܘܼܥܪ̈ܢܲܝܗܘܿܢ. </l>

                <pb ed="http://syriaca.org/manuscript/2292" n="f.175v"/>

                <l n="591">:ܠܟܼܘܪ ܒܘܼܚܪܵܢܵܐ ܡܲܥܸܠ ܟܠ̱ܵܐ ܒܝܲܕ ܚܲܕ ܓܲܒܪܵܐ</l>
                <l n="592">ܘܝܵܗܹ̇ܒܼ ܒܐܝܼܕܵܘ̈ܗܝ ܛܘܼܒܼܵܐ ܠܛܵܒܹ̈ܐ ܘܢܸܓܼܪܵܐ ܠܒܼܝܼ̈ܫܹܐ.</l>
                <l n="593">:ܠܗܵܕܹܐ ܦܲܪܫܹܗ ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ</l>
                <l n="594">ܕܲܢܦܲܪܸ̈ܫ ܒܹܗ ܬܸܓܼܡܹ̈ܐ ܕܟܹܐܢܹ̈ܐ ܘܲܕܥܵܘ̈ܠܹܐ.</l>
                <l n="595">:ܠܗܵܕܹܐ ܣܵܡܹܗ ܡ̣ܢ ܟܲܕ ܨܵܪܹܗ ܕܠܵܐ ܙܘܘܵܓܼܵܐ</l>
                <l n="596">ܕܲܢܚܲܕܼܬܼ ܒܹܗ ܒܪܝܼܬܼܵܐ ܕܥܸܬܼܩܲܬ̤ ܒܡܝܘܿܬܼܘܼܵܬܼܵܐ.</l>
                <l n="597">:ܠܟܼܠܵܗ̇ ܒܪܝܼܬܼܵܐ ܡܚܲܕܸܬܼ ܪܸܡܙܹܗ ܒܡܸܨܥܵܝܘܼܬܹܗ</l>
                <l n="598">ܘܲܡܚܲܟܸܿܡ ܠܵܗ̇ ܕܬܸܕܲܥ ܗ̤ܝ ܠܵܗ̇ ܘܲܠܥܒܼܘܿܕܵܗ̇.</l>
                <l n="599">:ܒܲܕ ܡܘܼܬܼ ܐܲܡܬܼܵܐ ܡܩܝܼܡ ܠܵܗ̇ ܩܕܼܵܡܵܘܗܝ ܒܝܘܿܡ ܓܸܠܝܵܢܹܗ</l>
                <l n="600">ܘܲܡܙܲܚܝܵܐ ܠܹܗ ܒܩܵܠ ܬܸܫܒܿܘܿܚܬܵܐ ܕܠܵܐ ܡܬܿܕܲܪܟܵܐ.</l>
                <l n="601">:ܥܵܠܡܵܐ ܟܠܹܗ ܥܲܡ ܥܵܡܘܪ̈ܘܗܝ ܡܲܦܸܩ ܠܐ̄ܘܪܥܹܗ</l>
                <l n="602">ܕܢܸܓܼܕܘܿܠ ܠܲܫܡܹܗ ܟܠܝܼܠ ܩܘܼܠ̈ܣܹܐ ܕܲܦܐܹܝܢ ܠܲܫܡܹܗ.</l>
                <l n="603">:ܫܡܵܐ ܩܲܕܝܼܫܵܐ ܕܝܲܠܕܵܐ ܕܡܸܢܹܗ ܟܣܸܐ ܒܲܚܙܵܬܹܗ</l>
                <l n="604">ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܐ ܘܡ̣ܢ ܦܲܓܼܪ̈ܢܹܐ.</l>
                <l n="605">:ܫܒܼܚܼܝ ܓܸܠܝܵܢܹܗ ܘܠܵܐ ܡܸܬܼܡܲܠܠܵܐ ܚܙܵܬܼܵܐ ܕܦܲܓܸܪܹܗ</l>
                <l n="606">ܘܲܙܥܘܿܪ ܦܘܼܡܵܐ ܕܩܵܢܝܲܝ̈ ܡܸܠܬܐ ܕܢܹܐܡܲܪ ܕܲܟܼܡܲܐ ܗ̄ܝ̣.</l>
                <l n="607">:ܐܲܠ̈ܦܸܐ ܕܥܝܼܪܹ̈ܐ ܘܲܕܡܲܠܲܐܟܹ̈ܐ ܛܥܝܼܢܝܼܢ ܢܝܼܫܹܗ</l>
                <l n="608">ܘܲܡܙܲܚܝܼܢ ܠܹܗ ܘܡܸܙܕܲܚܝܼܢ ܒܹܗ ܐܲܝܟ ܡܵܐ ܕܫܵܘܹ̇ܝܢ.</l>
                <l n="609">:ܒܐܲܦܲܝ̈ ܪܵܘܡܵܐ ܡܛܲܝܒܼܝܼܢ ܩܵܝ̇ܡܝܼܢ ܟܲܕ ܡܸܬܹܚܵܘܹܐ</l>
                <l n="610">ܘܲܡܩܲܒܿܠܝܼܢ ܠܹܗ ܒܩܵܠܹܵ̇ܐ ܕܟܲܝ̈ܐ ܕܩܘܼܕܵܫܲܝ̈ܗܘܿܢ.</l>
                <l n="611">:ܒܲܕܡܘܼ[...]ܡܫܵܐ ܡܕܝܼܩ ܡ̣ܢ ܪܵܘܡܵܐ ܠܐܲܦܲܝ̈ ܐܲܪܥܵܐ</l>
                <l n="612">:ܘܢܵܗܲ݁ܪ ܥܵܠܡܵܐ ܡ̣ܢ ܙܲܠܝܼܩܹ̈ܐ ܕܪܲܒܿܘܼܬܼ ܢܘܼܗܪܹܗ</l>
                <l n="613">:ܥܵܪܹܩ ܫܸܡܫܵܐ ܘܛܲܫܹ̇ܐ ܣܲܗܪܵܐ ܐܵܦ ܙܲܠܲܝܩܵܘ̈ܗܝ</l>
                <l n="614">ܘܒܼܵܛܹ̇ܠ ܪܲܗܛܵܐ ܕܟܼܵܘܟܲܒܼ ܢܘܼܓܼܗܵܐ ܘܕܲܟܼܢܵܘ̈ܬܹܗ.</l>
                <l n="615">ܫܵܠܹ̇ܐ ܐܵܐܲܪ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ: </l>

                <pb ed="http://syriaca.org/manuscript/2292" n="f.176r"/>

                <l n="616">ܘܢܵܐܲܚ ܝܲܡܵܐ ܬܲܟܼܬܘܼܫܵܐ ܫܓܼܝܼܫܵܐ ܕܓܲܠܠܵܘ̈ܗܝ.</l>
                <l n="617">:ܗܵܦ̇ܟܿܝܼܢ ܚܲܪ̈ܫܹܐ ܠܘܵܬܼ ܗܵܘ̇ ܡܸܕܹܗ ܕܲܗܘ̤ܵܘ ܡܸܢܹܗ</l>
                <l n="618">ܘܗܵܘܹ̇ܐ ܥܵܠܡܵܐ ܐܲܝܟ ܗܵܘ̇ ܕܲܗܘ̤ܵܐ ܒܪܵܫܝܼܬܼ ܕܲܗܘ̤ܵܐ.</l>
                <l n="619">:ܟܝܵܢ ܡܲܠ̈ܠܹܐ ܡܩܵܘܹܐ ܒܲܠܚܘܿܕ ܘܠܵܐ ܡܸܬܼܚܲܒܲܠ</l>
                <l n="620">ܘܗܘ̤ ܒܲܠܚܘܿܕܵܘܗܝ ܥܵܐ̇ܐ ܠܟܼܘܼܪܵܐ ܕܒܘܼܚܪܵܢ ܝܲܨܪܹܗ.</l>
                <l n="621">:ܠܒܼܠܼܐ ܚܪܵܢ ܟ̱ܠܵܐ ܐܵܬܹ̇ܐ ܒܚܲܪܬܼܵܐ ܕܵܐܹ̇ܢ ܟܠܵܐ</l>
                <l n="622">ܘܩܵܥܹ̇ܐ ܒܐܲܪܥܵܐ ܚܕܼܵܐ ܒܲܪܬܼ ܩܵܐܐ ܕܡܲܠܝܵܐܬܲܗܘܵܐ.</l>
                <l n="623">:ܒܐܲܪ̈ܒܲܥܦܸܢܝܵܢ ܪܵܗܹ̇ܛ ܩܵܠܹܗ ܐܲܝܟ ܐܝܼܙܓܲܕܵܐ</l>
                <l n="624">ܘܢܵܕܵܐ ܒܪܝܼܬܼܵܐ ܐܲܝܟ ܡ̣ܢ ܫܢܬܼܵܐ ܕܝܲܩܝܼܪܘܼܬܼܵܐ.</l>
                <l n="625">:ܚܹܝܠ ܚܲܝܘܼܬܼܵܐ ܙܵܪܲܥ ܒܐܪܥܵܐ ܒܡܸܠܲܬܼ ܦܘܼܡܹܗ</l>
                <l n="626">ܘܪܵܦܹܬܼ ܥܲܦܪܵܐ ܘܩܵܢܹ̇ܐ ܪܸ̈ܓܼܫܹܐ ܪ̈ܲܓܼܘܼܫܬܼܵܢܹܗ.</l>
                <l n="627">:ܐܲܝܟ ܙܲܪ̈ܥܘܿܢܹܐ ܝܵܥܹ̇ܝܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ</l>
                <l n="628">ܘܢܵܗ̇ܪܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ ܛܵܒܼ ܡ̣ܢ ܫܸܡܫܵܐ.</l>
                <l n="629">:ܟܠܹܗ ܦܲܓܼܪܵܐ ܦܲܢܹ̇ܐ ܠܚܲܝܹ̈ܐ ܠܵܐ ܡܵܝ̈ܘܿܬܹܗ</l>
                <l n="630">ܘܠܵܐ ܛܵܥܝܵܐ ܒܹܗ ܐܵܦܠܵܐ ܡܢܵܬܼܵܐ ܙܥܘܿܪܬܼܵܐ ܕܣܲܥܪܵܐ.</l>
                <l n="631">:ܟܠܹܗ ܒܟܼܠܹܗ ܩܵܐܹ̇ܡ ܐܲܟܲܚ̄ܕ ܟܠ ܟܵܪ ܕܲܢܦ̣ܠ</l>
                <l n="632">ܘܠܵܐ ܦܵܐܹ̇ܫ ܒܵܗ̇ ܒܐܲܪܥܵܐ ܡ̣ܢܹܗ ܐܵܦܠܵܐ ܛܲܪܦܵܐ.</l>
                <l n="633">ܪܸܡܙܵܐ ܕܓܲܒܼܠܹܗ ܡܒܥܪ ܡܸܕܪܹܡ ܡ̣ܢ ܓܵܘ ܡܸܕܪܵܐ܆</l>
                <l n="634">ܘܲܡܪܲܟܸܿܒܼ ܠܹܗ ܐܘܼܡܵܢܵܐܝܬܼ ܕܠܵܐ ܬܘܼܒܼ ܢܹܐܒܲܕ.</l>
                <l n="635">:ܕܝܼܢܵܐ ܐܵܡܲ݁ܪ ܥܲܡ ܣܵܛܵܢܵܐ ܘܡܵܘܬܵܐ ܚܠܵܦܵܘܗܝ</l>
                <l n="636">ܘܬܼܵܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܹܗ ܘܲܕܫܘܼܠܛܵܢܹܗ.</l>
                <l n="637">:ܒܒܹܝܬܼ ܐܲܣܝܼܪܹ̈ܐ ܕܚ̣ܫܘܵܐ ܡܲܪܡܹܐ ܠܫܹ̈ܐܕܹܐ ܕܕܵܪܫܘܼܗܝ</l>
                <l n="638">ܘܲܒܼܫܸܫ̈ܠܵܬܼܵܐ ܕܫܲܠܗܹܒܼܝܼܬܼܵܐ ܡܦܲܟܲܪ ܕܲܝ̈ܘܹܐ.</l>
                <l n="639">:ܒܣܵܢܐܘ̈ܗܝ ܐܣܲ݁ܪ ܘܡܲܪܡܸܐ ܒܦܘܼܡܗܘܿܢ ܩܹܐܡܵܐ ܕܫܸܬܼܩܵܐ</l>
                <l n="640">ܘܠܹܗ ܫܵܪܹܐ ܠܹܗ ܡ̣ܢ ܫܸܢ̈ܠܵܬܼܵܐ ܕܡܵܝܘܿܬܼܘܼܬܼܵܐ. </l>

                <pb ed="http://syriaca.org/manuscript/2292" n="f.176v"/>

                <l n="641">ܒܡܲܝ̈ܐ ܕܪ̈ܲܚܡܹܐ ܡܫܝܼܓܼ ܨܵܐܘܼܬܼܵܐ ܕܥܲܠ ܗܲܕܵܡܵܘ̈ܗܝ.</l>
                <l n="642">ܘܲܡܨܲܒܸܿܬܼ ܠܹܗ ܒܢܲܚܬܵܐ ܕܫܘܼܒܼܚܵܐ ܕܠܵܐ ܡܸܬܼܚܲܒܲܠ.</l>
                <l n="643">:ܚܒܼܵܠܵܐ ܘܡܵܘܬܵܐ ܡܵܪܹܩ ܡܸܢܹܗ ܕܡܸܬܼ ܚܲܒܿܠܵܢܵܐ</l>
                <l n="644">ܘܲܚܠܵܦ ܦܲܓܼܪܵܐ ܡܲܦܪܲܚ ܦܲܓܸܪܹܗ ܠܪܵܘܡܵܐ ܕܲܠܥܸܠ.</l>
                <l n="645">:ܒܝܲܩܝܼܪܘܼܬܹܗ ܬܵܗ̇ܪܝܼܢ ܟܸܢ̈ܫܹܐ ܪ̈ܘܼܚܵܢܝܵܢܹܐ</l>
                <l n="646">ܕܐܲܝܟܢ ܦܵܪܲܚ ܟܝܵܢܵܐ ܥܲܒܼܝܵܐ ܕܠܵܐ ܒܲܥܥܝܵܕܼܵܐ.</l>
                <l n="647">:ܐܵܦ ܗܘ̤ ܩܢܘܿܡܹܗ ܒܹܗ ܡܸܬܿܕܲܡܲܪ ܕܠܵܐ ܣܲܒܼܥܘܼܬܼܵܐ</l>
                <l n="648">ܕܒܲܐܝܢܵܐ ܚܲܝܠܵܐ ܩܢܵܬ̤ ܪܲܦܝܘܼܬܹܗ ܦܵܪܘܿܚܘܼܬܼܵܐ.</l>
                <l n="649">:ܘܲܟܼܒܲܪ ܐܵܡܲ݁ܪ ܟܝܵܢ ܡܵܝ̈ܘܿܬܹܐ ܗܘ̤ ܠܲܟܝܢܹܗ</l>
                <l n="650">ܕܐ̄ܢܵܐ ܐ̄ܢܵܐ ܟܝܵܢܵܐ ܐܵܘ ܕܲܠܡܵܐ ܟܵܝ ܐ̄ܚܪܹܝܢ ܗ̄ܘ̣ ܚܘܼܠܦ.</l>
                <l n="651">:ܐܸܠܘܼ ܡܲܨܝܵܐ ܕܪܵܢܹ̇ܐ ܗܵܕܹܐ ܟܒܲܪ ܪ̈ܵܢܹܐ ܗ̄ܘ̣ܵܐ</l>
                <l n="652">ܐܸܠܵܐ ܠܵܐ ܡܨܹܐ ܕܡܸܬܼܥܲܩܪܵܐ ܠܵܗ̇ ܠܵܐ ܝܼܕܲܥܬܼܵܐ.</l>
                <l n="653">:ܗܵܘ̇ ܕܲܡܢܲܚܸܡ ܠܡܵܝܘܿܬܹ[...]ܬܹܗ ܡ̣ܢ ܕܲܚܝܼܚܵܐ</l>
                <l n="654">ܗܘ̤ ܡܚܲܝܸܠ ܠܹܗ ܕܠܵܐ ܢܸܬܼܦܲܠܲܓܼ ܥܲܠ ܫܘܼܚܠܵܦܹܗ.</l>
                <l n="655">:ܥܲܡ ܚܘܼܕܵܬܹܗ ܩܵܢܹ̇ܐ ܚܲܝܠܵܐ ܕܚܲܣܝܼܢ ܡ̣ܢ ܟܠ</l>
                <l n="656">ܘܠܵܐ ܡܨܸܝܢ ܚܲܫܹ̈ܐ ܠܡܸܫܬܲ ܠܵܛܘܼ ܥܲܠ ܚܘܼܫܲܒܼܵܘ̈ܗܝ.</l>
                <l n="657">:ܒܪܲܒܿܘܼܬܼ ܚܲܝܠܵܐ ܕܡܸܬܼ ܝܲܗ̄ܒܵܐ ܠܹܗ ܬܸܗ̇ܪܸܬܼ ܐܵܦ ܐ̄ܢܵܐ</l>
                <l n="658">ܘܐܲܣܛܝܼܬܼ ܡܸܠܲܬܼܝ ܡ̣ܢ ܡܲܪܕܝܼܬܹܗ ܠܘܵܬܼ ܪܲܒܿܘܼܬܹܗ.</l>
                <l n="659">:ܒܫܲܪܒܵܐ ܕܛܵܥܝܵܐ ܚܙܲܩܘ ܚܘܼܫܵܒܲܝ̈ ܡ̣ܢ ܫܲܘܼܪܵܝܵܐ</l>
                <l n="660">ܘܲܒܼܬܲܫܥܝܼܬܹܗ ܕܒܲܪ ܐܲܒܼܕܵܢܵܐ ܨܒܹ̇ܝܬܼ ܕܐܸܬܼܗܲܓܹܿܐ.</l>
                <l n="661">:ܠܘܼܩܒܲܠ ܚܘܼܬܼܪܹܗ ܒܥܹ̇ܝܬܼ ܕܐܸܙܕܲܝܲܢ ܒܡܲܢܵܐ ܕܡܸܠܹ̈ܐ</l>
                <l n="662">ܘܕܲܚܙܹ̇ܝܬܼ ܕܲܥܬܼܝܼܕ ܠܡܸܬܼ ܦܲܪܣܵܝܘܼ ܫܠܹ̇ܝܬܼ ܠܝܼ ܡܸܢܹܗ.</l>
                <l n="663">:ܠܪܲܡܘܼܬܼ ܪܘܼܚܹܗ ܒܨܹ̇ܝܬܼ ܠܝܼ ܕܐܸܡܲܪ ܒܩܵܠ ܦܸܬܼܓܼܵܡܲܝ̈</l>
                <l n="664">ܘܩܲܕܡܹ̇ܬܼ ܚܵܪܹ̇ܬܼ ܒܝܲܕ ܡܲܦܘܼܠܬܹܿܗ ܕܲܟܼܡܵܐ ܩܲܫܝܵܐ.</l>
                <l n="665">ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܬܸܗ̇ܪܹܬܼ ܣܲܓܿܝܼ: </l>

                <pb ed="http://syriaca.org/manuscript/2292" n="f.177r"/>

                <l n="666">ܘܲܒܼܫܘܼܢܵܩܹܗ ܕܲܕܠܵܐ ܫܘܼܠܵܡ ܬܸܡܗܹ̇ܬܼ ܪܲܒܲܬܼ.</l>
                <l n="667">:ܚܸܪܚܵܘܼܬܹܗ ܩܪܵܬ̤ ܓܲܪܓܼܬܲܢܝ ܕܐܸܬܼܢܸܐ ܢܸܟܼܠܹܗ</l>
                <l n="668">ܘܲܦܗ̣ܵܐ ܠܹܗ ܠܹܒܿܝ ܒܲܓܼܙܵܪ ܕܝܼܢܵܐ ܕܲܡܛܲܝܲܒܼ ܠܹܗ.</l>
                <l n="669">:ܒܩܲܫܝܘܼܬܼ ܢܸܓܼܕܵܘ̈ܗܝ ܦܸܟܗܲܬ̤ ܡܸܠܲܬܝ ܡ̣ܢ ܩܲܫܝܘܼܬܹܗ</l>
                <l n="670">ܘܐܸܡ̇ܪܹܬܼ ܐ̄ܢܵܐ ܠܝܼ ܕܡ̇ܢ ܡܲܒܼܐܸܫ ܐ̄ܢܵܐ ܠܒܼܝܼܫܵܐ ܕܐܲܒܝܼܕ.</l>
                <l n="671">:ܢܸܫܠܸܐ ܡܵܕܹܝܢ ܡ̣ܢ ܒܝܘܼܛܪܵܓܹܗ ܕܲܡܛܝܛܪ̈ܓܼ ܗ̄ܘ̣</l>
                <l n="672">ܘܢܸܡܠܘܿܟ ܢܲܦܫܲܢ ܕܠܵܐ ܬܸܬܼܪܲܦܸܐ ܒܩܹܐ ܪܣܵܐ ܕܥܲܡܹܗ.</l>
                <l n="673">:ܩܹܐܪܣܵܐ ܪܲܒܵܐ ܥܬܝܼܕ ܗ̄ܘ̣ ܕܢܸܣܕܘܿܪ ܠܘܼܩܒܲܠ ܥܲܡ̇ܢ</l>
                <l n="674">ܬܵܘ ܢܸܚܫܘܿܠ ܠܲܢ ܙܵܝܼܢܵܐ ܕܚܵܣܹ̇ܢ ܠܲܛܪܘܿܢܘܼܬܹܗ.</l>
                <l n="675">:ܓܹܐܪܹ̈ܐ ܕܪܘܼܓܼܙܵܐ ܡܛܲܝܸܒܼ ܫܵܕܹܐ ܒܡܲܫܪܝܼܬܼ ܓܸܢܣܲܢ</l>
                <l n="676">ܢܹܐܚܘܿܕ ܒܐܲܦܵܘ̈ܗܝ ܣܲܟܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ.</l>
                <l n="677">:ܒܣܲܝܦܵܐ ܕܝܲܨܪܸܗ ܪܓܼܝܼܓܼ ܕܲܢܛܲܠܸܩ ܚܲܝܘܼܬܼ ܚܲܝܹ̈ܢ</l>
                <l n="678">ܢܣܝܼܡ ܣܲܢܘܼܪܬܵܐ ܕܣܲܒܼܪܵܐ ܛܵܒܼܵܐ ܒܪܹܫ ܪܸܥܝܵܢܲܢ.</l>
                <l n="679">:ܒܢܲܝܙܟܼܵܐ ܕܚܸܡܬܹܗ ܣܝܼܡ ܠܹܗ ܕܢܸܥܩܘܿܪ ܒܸܢܝܵܢ ܢܲܦܫܲܢ</l>
                <l n="680">ܢܸܠܒܲܫ ܚܘܼܒܵܐ ܐܲܝܟ ܫܸܪܝܵܢܵܐ ܕܠܵܐ ܢܸܬܼܪܲܦܸܐ.</l>
                <l n="681">:ܒܟܼܠ ܐܘܼܡܵܢܘܼ ܡܸܬܼܦܲܪܲܣ ܠܲܢ ܕܐܲܝܟܢ ܢܸܙܟܹܿܝܢ</l>
                <l n="682">ܬܵܘ ܢܸܙܕܲܝܲܢ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀</l>
                <l> ܫܘܼܠܵܡܹܗ. ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ ܕܒܹܗ ܙܟܲܝܬܵܝܗܝ ܠܐ̄ܟܹ̇ܠܩܲܪܨܵܐ܀ ܐ̄ܚܪܹܢܵܐ
                    ܡܛܲܛܸܠ ܩܪ̈ܒܹܐ ܡ̣ܢ ܣܵܪ̈ܦܹܝܗ̇ ܕܐܲܪܥܵܐ: ܒܲܛܸܠ ܡܸܢܲܢ ܩܪ̈ܒܼܵܘܗܝ ܕܲܢܟܼܝܼܠܵܐ܀ </l>
            </div>
        </body>
    </text>
</TEI>
