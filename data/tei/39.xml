<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8541">On Supplication
                    - <foreign xml:lang="syr">ܕܒܼܵܥܘܼܬܼܵܐ ܘܲܕܼܨܵܘܡܵܐ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">Digital Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
<name type="person" ref="http://syriaca.org/person.xml#wtoma">William Toma</name>
                </respStmt>
            </titleStmt>
            <editionStmt>
                <edition n="0.1"/>
                     <respStmt>
                     <resp>based upon</resp>
                     <name><ptr target="#sourceDesc1"/></name>
                 </respStmt>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>Digital Syriac Corpus</authority>
                <idno type="URI">https://syriaccorpus.org/39</idno>
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and is released under a Creative Commons Attribution 4.0 International Public License (CC BY 4.0).</note></ab><ab><note>The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <monogr>
<editor>
<forename>Alphonse</forename>
<surname>Mingana</surname>
</editor>
<title level="m">Narsai doctoris Syri homiliæ et carmina</title>
<idno type="URI">http://syriaca.org/bibl/1765</idno>
<idno type="zotero">301</idno>
<idno type="URI">http://zotero.org/groups/392292/items/6UFVJ9EG</idno>
<idno type="URI">http://www.worldcat.org/oclc/68740316</idno>
<imprint>
<pubPlace>Mausilii</pubPlace>
<publisher>Typis Fratrum Prædicatorum</publisher>
<date>1905</date>
</imprint>
</monogr> 
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>Digital Syriac Corpus is collaboration of University of Oxford, Brigham Young University, Vanderbilt University, and the Center of Digital Humanities Research (CoDHR) at Texas A&amp;M University. </p>
                
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc status="UncorrectedTranscription"> 
            <change when="2017-07-05" who="http://syriaca.org/person.xml#jwalters">Edited text
                structure</change>

            <change when="2017-03-08" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text type="PrintTranscription">
        <body>
            <div type="title" n="0">
                <ab xml:lang="syr">ܕܒܼܵܥܘܼܬܼܵܐ ܘܲܕܼܨܵܘܡܵܐ</ab>
            </div>
            <div type="rubric" xml:lang="syr">
                <pb ed="http://syriaca.org/bibl/1765" n="117"/>
                <l>ܡܐܡܪܐ ܫܬܝܬܝܐ</l>
                <l>ܡܐܡܪܐ ܫܒܝܥܝܐ</l>
                <l>ܕܒܼܵܥܘܼܬܼܵܐ ܘܲܕܼܨܵܘܡܵܐ</l>
                <l>ܥܘܼܢܵܝܵܐ (ܐܲܝܢܵܐ ܕܠܵܚܹ̇ܡ)</l>
            </div>
            <div type="text" xml:lang="syr">
                <l n="1">:ܐܵܣܝܵܐ ܕܐܲܣܝܼ ܟܹܐܒܹܗ ܕܓܸܢܣܲܢ ܒܣܲܡܵܐ ܕܪ̈ܲܚܡܵܘܗܝ</l>
                <l n="2">ܚܘܼܢ ܚܵܘ̈ܒܵܬܲܢ ܐܲܝܟ ܕܲܡܥ̇ܕܬܿ ܠܡܸܣܥܲܪ ܨܹܐܕܲܝܢ ܀</l>
                <l n="3">:ܛܵܒܼܵܐ ܕܚܵܢ̣ܵܗ̇ ܠܒܼܝܼܫܘܼܬܼ ܝܲܨܪܲܢ ܟܲܕܼ ܠܵܐ ܫܸܐܢ̣ܵܝܗܝ</l>
                <l n="4">ܓܡܘܿܪ ܨܸܒܼܝܵܢܵܐ ܕܒܲܣܝܼܡܘܼܬܼܵܟ ܒܦܘܼܢܵܝ ܚܲܝܲܝ̈ܢ ܀</l>
                <l n="5">:ܡܲܠܟܵܐ ܕܦܲܪܩܲܢ ܡ̣ܢ ܥܲܒܼܕܿܘܼܬܼܵܐ ܕܒܼܝܼܫܵܐ ܘܡ̇ܘܬܵܐ</l>
                <l n="6">ܦܪܘܿܩ ܠܲܟܼܝܵܢܲܢ ܡ̣ܢ ܢܸܟܼܝܵܢܹ̈ܐ ܕܚܵܘܒܲܬܼ ܚܵܘܒܵܘ̈ܗܝ ܀</l>

                <pb ed="http://syriaca.org/bibl/1765" n="118"/>

                <l n="7">:ܒܪܵܐ ܕܐܲܠܵܗܵܐ ܕܐܲܦܢܝܼ ܫܒܼܝܼܬܲܢ ܡ̣ܢ ܫܲܒܵܝܵܐ</l>
                <l n="8">ܚܵܪܵܪ ܚܲܝܲܝ̈ܢ ܕܠܵܐ ܬܘܼܒܼ ܢܸܦܸܢܹܐ ܠܥܲܒܼܕܿܘܼܬܼ ܒܝܫܵܐ ܀</l>
                <l n="9">:ܒܢܝܼܪܵܐ ܕܡ̇ܘܬܵܐ ܟܕܝܼܢ ܗ̄ܘ̣ܵܐ ܓܸܢܣܲܢ ܡ̣ܢ ܫܘܼܪܵܝܵܐ</l>
                <l n="10">ܘܡ̣ܝܼܬܼ ܚܲܕܼ ܡܸܢܲܢ ܘܬܲܒܿܪܹܗ ܡܸܢܲܢ ܠܢܝܼܪܹܗ ܕܡ̇ܘܬܵܐ ܀</l>
                <l n="11">:ܚܲܝܠܵܐ ܕܚܲܣܢܹܗ ܠܒܼܝܼܫܵܐ ܘܡ̇ܘܬܿܐ ܒܝܲܕܼ ܒܲܪ ܓܸܢܣܲܢ</l>
                <l n="12">ܗܲܒܼ ܒܲܢ ܚܲܝܠܵܐ ܠܡܸܬܼܚܲܝܵܠܘܼ ܒܐܵܓܼܘܿܢ ܥܲܡܠܹ݁̈ܐ ܀</l>
                <l n="13">:ܒܐܵܓܼܘܿܢ ܥܲܡܠܹ̈ܐ ܕܚܲܫܲܝ̈ ܦܲܓܼܪܵܐ ܪܡ݂ܝܢܲܢ ܟܠܫܲܥ</l>
                <l n="14">ܘܠܲܝܬܿ ܥ̣ܕܵܢܵܐ ܕܫܵܠܹ̇ܐ ܩܹܐܪܣܵܐ ܕܪ̈ܓܼܝܼܓܼܵܬܲܢ ܀</l>
                <l n="15">:ܢܸܒܥܵܐ ܕܚܲܫܹ̈ܐ ܒܲܥܪܝܼܪ̈ܝܹܐ ܪܵܕܹܐ ܡܸܢܲܢ</l>
                <l n="16">ܘܲܡܕܼܵܘܕܼ ܠܵܗ̇ ܠܡܲܪܕܿܝܼܬܼ ܚܲܝܲܝ̈ܢ ܒܲܫܓܼܝܼܫܘܼܬܹܗ ܀</l>
                <l n="17">:ܐܲܝܟ ܥܲܠܥܵܠܵܐ ܫܓܼܝܼܫ ܚܘܼܬܼܚܵܬܼܵܐ ܕܲܡܕܲܝܲܪ ܒܲܢ</l>
                <l n="18">ܘܕܲܠܲܚ ܢܲܦܫܲܢ ܐܲܟܼܡܵܐ ܕܕܼܵܠܲܚ ܡܲܫܒܼܵܐ ܠܝܲܡܵܐ ܀</l>
                <l n="19">:ܠܝܲܡܵܐ ܕܵܡܹ̇ܐ ܟܲܕܼ ܡܸܬܼܒܲܥܪܲܪ ܒܲܢܦܝܼܚܘܼܬܹܗ</l>
                <l n="20">ܘܝܵܗܹ̇ܒܼ ܩܵܠܵܐ ܕܲܪ݁ܓܼܝܼܓܼܵܬܹܗ ܐܲܝܟ ܥܲܠܥܵܠܵܐ ܀</l>
                <l n="21">:ܒܲܕܼܡܘܼܬܼ ܓܲܠܠܹ̈ܐ ܪܵܗ̇ܛܝܼܢ ܚܹܐܦܵܘ̈ܗܝ ܒܡܸܨܥܲܬܼ ܐ̄ܢܵܫܵܐ</l>
                <l n="22">ܘܙܵ̇ܥܝܼܢ ܡܸܢܹܗ ܦܲܓܼܪܵܐ ܘܢܲܦܫܵܐ ܕܠܵܐ ܢܸܬܿܛܲܒܿܥܘܼܢ ܀</l>
                <l n="23">:ܝܲܡܵܐ ܕܲܬܼܪܹܝܢ ܚܘܼܬܼܚܵܬܼ ܦܲܓܼܪܵܐ ܕܲܫܪܹܐ ܒܦܲܓܼܪܲܢ</l>
                <l n="24">ܘܐܲܝܟ ܥܲܠܥܵܠܵܐ ܡܙܝܼܥ ܠܵܗ̇ ܠܐܸܠܦܵܐ ܕܦܲܓܼܾܪܵܢܘܼܬܲܢ ܀</l>
                <l n="25">:ܒܝܲܡܹܗ ܫܓܼܝܼܫܵܐ ܪܵܕܼܝܵܐ ܐܸܠܦܵܐ ܕܡܵܝܘܿܬܼܘܼܬܲܢ</l>
                <l n="26">ܘܲܡܙܲܥܙܲܥ ܠܵܗ̇ ܩܸܢܛܵܐ ܕܪ̈ܘܼܚܵܘܗܝ ܥܲܙܝܼ̈ܙܵܬܼܵܐ ܀</l>
                <l n="27">:ܡ̣ܢ ܢܸܟܼܝܵܢܵܘ̈ܗܝ ܩܵܢܹ̇ܛ ܓܸܢܣܲܢ ܡܠܸܐ ܢܸܟܼܝܢܹ̈ܐ</l>
                <l n="28">ܘܐܲܡܝܼܢ ܒܵܥܹ̇ܐ ܥܒܵܬܼܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀</l>
                <l n="29">:ܚܢܵܢܵܐ ܘܪ̈ܲܚܡܹܐ ܫܵܐܹ̇ܠ ܟܠܢܵܫ ܟܝܵܢ ܡ̇ܝܘܿܬܹ̈ܐ</l>
                <l n="30">ܕܕܲܡ ܢܸܬܼܦܲܨܸܐ ܡ̣ܢ ܢܸܟܼܝܵܢܹ̈ܐ ܕܐܲܡܝܼܢܝܢ ܠܹܗ ܀</l>
                <l n="31">:ܙܢܲܝ̈ ܢܸܟܼܝܵܢܵܘ̈ܗܝ ܚܙܹ̇ܝܬܼ ܕܲܣܒܼܝܼܣܝܼܢ ܣܲܓܿܝܼܵܐܝܼܬܼ</l>
                <l n="32">ܘܪܲܟܿܒܹܬܼ ܡܸܠܹ̈ܐ ܕܐܸܪܕܹܐ ܥܲܡܹܗ ܠܲܠܡܹܐܝܢ ܫܲܝܢܵܐ ܀</l>
                <l n="33">:ܠܲܠܡܹܐܝܢ ܫܲܝܢܵܐ ܕܚܘܼܣܵܝ ܚܵܘ̈ܒܹܿܐ ܪܓܼܝܼܓܼ ܕܲܢܡܲܢܲܥ</l>
                <l n="34">ܚܢܲܢܵܟ ܢܸܗܘܸܐ ܩܹܘܒܲܪܢܹܝܛܵܐ ܠܡܲܪܕܿܝܼܬܼ ܚܲܝܵܘ̈ܗܝ ܀</l>
                <l n="35">:ܠܹܩܹ̈ܐ ܕܪ̈ܲܚܡܲܝܟ ܢܸܗܘܘܿܢ ܠܹܩܹ̈ܐ ܠܝܲܩܝܼܪܘܼܬܹܗ</l>
                <l n="36">ܘܲܢܕܲܠܘܿܢܵܝܗܝ ܕܠܵܐ ܢܸܬܿܛܲܒܲܥ ܒܚܲܫܲܝ̈ ܢܲܦܫܹܗ ܀</l>

                <pb ed="http://syriaca.org/bibl/1765" n="119"/>

                <l n="37">:ܒܲܫܡܵܟ ܪܲܒܵܐ ܢܹܐܣܘܿܪ ܚܲܝܵܘ̈ܗܝ ܐܲܝܟ ܕܒܹܐܘܩܝܼܢܵܐ</l>
                <l n="38">ܘܒܵܟ ܢܸܣܬܲܬܲܪ ܡ̣ܢ ܡܲܚܫܘܼܠܹ̈ܐ ܕܚܲܫܹ̈ܐ ܫܓܼܝܼܫܹ̈ܐ ܀</l>
                <l n="39">:ܚܲܫܹ̈ܐ ܫܓܼܝܼܫܹ̈ܐ ܫܵܓ̇ܿܫܝܼܢ ܟܠܫܵܥ ܠܡܵܝܘܿܬܼܘܼܬܹܗ</l>
                <l n="40">ܘܲܡܥܵܘܟܼܝܼܢ ܠܹܗ ܡ̣ܢ ܡܲܪܕܿܝܼܬܼܵܐ ܕܘܲܥܕܵܐ ܕܲܫܡܵܟ ܀</l>
                <l n="41">:ܒܲܫܡܵܟ ܒܵܥܹ̇ܐ ܠܡܸܬܼܓܵܘܵܣܘܼ ܡܚܝܼܠ ܡ̣ܢ ܚܲܝܠܵܐ</l>
                <l n="42">ܗܲܒ ܠܹܗ ܐܝܪܕܼܵܐ ܕܢܸܬܿܕܲܠܸܐ ܒܵܟ ܡ̣ܢ ܝܵܘ̈ܒܵܬܹܗ ܀</l>
                <l n="43">:ܒܚܵܘܒܲܬܼ ܚܵܘܒܵܘ̈ܗܝ ܡܛܲܒܲܥ ܘܲܫܕܹܐ ܐܲܝܟ ܕܲܒܼܝܲܡܵܐ</l>
                <l n="44">ܗܵܐ ܡܸܬܼܝܲܐܲܒܼ ܕܲܢܕܲܠܘܿܢܵܝܗܝ ܪ̈ܲܚܡܹܐ ܠܪܵܘܡ̇ܐ ܀</l>
                <l n="45">:ܠܪ̈ܲܚܡܹܐ ܚܵܐ̇݁ܪ ܕܲܢܣܲܝܥܘܼܢܵܝܗܝ ܒܐܵܓܼܘܿܢ ܥܲܡܠܵܘ̈ܗܝ</l>
                <l n="46">ܕܝܵ̇ܕܲܥ ܕܲܡܚܝܼܠ ܟܝܵܢ ܫܝܼܛܘܼܬܹܗ ܩܕܼܵܡ ܚܘܼܬܼܚܵܬܹ̈ܐ ܀</l>
                <l n="47">:ܒܲܡܚܝܼܠܘܼܬܹܗ ܚܵܪܹܬܼ ܐܵܦ ܐ̄ܢܵܐ ܡܚܝܼܠ ܚܘܼܫܵܒܹ̈ܐ</l>
                <l n="48">ܘܝܸܗ̄ܒܹ̇ܬܼ ܪܸܥܝܵܢܝ ܕܐܸܪܕܹܿܐ ܥܲܡܹܗ ܠܘܲܥܕܵܐ ܕܪ̈ܲܚܡܹܐ ܀</l>
                <l n="49">:ܪ̈ܲܚܡܹܐ ܢܸܗܘܘܿܢ ܐܲܝܟ ܗܲܕܿܝܼܐܵܐ ܩܕܼܵܡ ܗܲܠܟܵܬܹ̈ܗ</l>
                <l n="50">ܘܲܢܚܵܘܘܿܢܵܝܗܝ ܫܒܼܝܼܠ ܫܘܼܒܼܩܵܢܵܐ ܕܲܡܣܲܟܹܿܐ ܠܹܗ ܀</l>
                <l n="51">:ܠܫܘܼܒܼܩܵܢ ܚܵܘ̈ܒܹܿܐ ܡܣܲܟܸܿܐ ܘܲܪܗܝܼܒܼ ܪܵܕܹܐ ܒܩܸܢܛܵܐ</l>
                <l n="52">ܫܒܼܘܿܩ ܠܹܗ ܚܵܘܒܵܘ̈ܗܝ ܕܢܗܘܸܐ ܠܒܼܝܼܒܼܵܐ ܒܡܲܪܕܿܝܼܬܼ ܚܲܝܵܘ̈ܗܝ ܀</l>
                <l n="53">:ܚܲܝܹ̈ܐ ܟܪ̈ܲܝܵܐ ܚܲܝ̈ ܚܲܝܒܼܵܐ ܡܠܸܐ ܚܵܘ̈ܒܵܬܵܐ</l>
                <l n="54">ܚܘܼܢ ܠܚܵܘܒܵܬܹ̈ܗ ܥܲܕܼܠܵܐ ܢܸܕܥܲܟ ܫܪܵܓܼܵܐ ܕܚܲܝܵܘ̈ܗܝ ܀</l>
                <l n="55">:ܫܪܵܓܼܵܐ ܗ̄ܘ̣ ܪܲܗܛܵܐ ܕܚܲܝܘܼܬܼ ܚܲܝܵܘ̈ܗܝ ܕܲܟܼܪܸܐ ܚܲܝܹ̈ܐ</l>
                <l n="56">ܘܩܲܠܝܼܠ ܕܵܠܹ̇ܩ ܘܡ̇ܘܦܸܐ ܡܸܢܹܗ ܡܸܫܚܵܐ ܕܪ̈ܲܚܡܹܐ ܀</l>
                <l n="57">:ܢܘܼܪ ܚܘܼ̈ܬܼܚܵܬܹܐ ܡܵܬܼ̇ܩܵܐ ܚܲܝܵܘ̈ܗܝ ܐܲܝܟ ܕܲܠܡܸܫܚܵܐ</l>
                <l n="58">ܘܕܼܵܥܹ̇ܟ ܡܸܢܫܹܠܝ ܘܛܵܠܹ̇ܩ ܢܘܼܗܪܵܐ ܕܲܡܠܝܼܠܘܼܬܹܗ ܀</l>
                <l n="59">:ܡܥܲܪܬܼܵܐ ܕܦܲܓܼܪܹܗ ܗܵܚܹ̇ܦ ܡ̇ܘܬܵܐ ܒܲܥܪܝܼܪܵܝܵܐ</l>
                <l n="60">ܘܗܵܘܹ̇ܐ ܚܒܼܵܠܵܐ ܡܸܬܼܚܲܒܵܠܵܢܵܐ ܕܠܵܐ ܚܲܝܘܼܬܼܵܐ ܀</l>
                <l n="61">:ܕܠܵܐ ܚܲܝܘܼܬܼܵܐ ܡܩܵܘܸܐ ܒܲܫܝܘܿܠ ܡܸܬܼܚܲܒܿܠܵܢܵܐ</l>
                <l n="62">ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪ̄ܬܼ ܩܵܠܵܐ ܕܚܝܵܬܼ ܡܝܼܬܹ̈ܐ ܀</l>
                <l n="63">:ܒܗܵܢ ܚܘܼܒܵܠܵܐ ܡܥܵܕܼ ܡܸܬܼܒܲܩܸܐ ܒܟܼܠ ܥܸܕܸܵܢܝܼ̈ܢ</l>
                <l n="64">ܘܲܡܥ̇ܩ ܕܕܲܠܡܵܐ ܢܹܐܙܲܠ ܒܚܵܒܲܬܼ ܚܵܘܒܵܘ̈ܗܝ ܀</l>
                <l n="65">:ܪܵܢܹ̇ܐ ܒܚܵܘܒܵܘ̈ܗܝ ܥܲܠ ܗܵܝ̇ ܫܵܐܹ̇ܠ ܚܢܵܢܵܐ ܘܪ̈ܲܚܡܹܐ</l>
                <l n="66">ܚܘܼܢ ܚܵܘ̈ܒܵܬܹܗ ܥܲܕܼܠܵܐ ܢܸܚܙܘܿܩ ܠܒܹܝܬܼ ܐܲܒܼܵܗܵܘ̈ܗܝ ܀</l>
                <l n="67">:ܠܒܲܝܬܵܐ ܕܡ̇ܘܬܵܐ ܚ̣ܙܲܩܘ ܐܲܒܼܵܗܵܘ̈ܗܝ ܕܒܲܪ ܡ̇ܝܘܿܬܹ̈ܐ</l>
                <l n="68">ܘܒܼܵܗ̇ ܒܲܕܼܡܘܼܬܼܵܐ ܡܛܲܝܸܒܼ ܐܵܦ ܗܘ̤ ܙܘܵܕܹ̈ܐ ܠܐܘܼܪܚܹܗ ܀</l>
                <l n="69">ܐܘܼܪܚܵܐ ܗ̄ܝ݂ ܪܲܒܿܬܼܵܐ ܐܘܼܪܚܹܗ ܕܡ̇ܘܬܵܐ ܠܲܒܼܢܵܘ̈ܗܝ ܕܐܵܕܡ: </l>

                <pb ed="http://syriaca.org/bibl/1765" n="120"/>

                <l n="70">ܘܪܵܕܹܝܢ ܟܠܝܘܿܡ ܘܠܵܐ ܡܸܬܼܦܲܣܩܵܐ ܡ̣ܢ ܚܵܙܘܿܩܹ̈ܐ ܀</l>
                <l n="71">:ܒܗܵܢܵܐ ܚܙܘܼܩܝܵܐ ܕܐܲܡܝܼܢܘܼܬܼܵܐ ܫܚܝܼܩܝܼܢ ܟܠܝܘܿܡ</l>
                <l n="72">ܘܪܵܢܹ̇ܝܢ ܕܕܲܠܡܵܐ ܢܹܐܙܠ̄ܘܼܢ ܠܲܫܝܘܿܠ ܟܲܕܼ ܚܲܝܵܒܼܝܼܢ ܀</l>
                <l n="73">:ܚܵܐܹ̇ܝܢ ܚܵܘ̈ܒܹܿܐ ܚܘܼܢ ܚܵܘ̈ܒܵܬܼܵܐ ܕܚܲܝܵܒܼܘܼܬܲܢ</l>
                <l n="74">ܕܗܵܐ ܥܸܫܢܲܬ̤ ܠܵܗ̇ ܚܵܘܒܲܬܼ ܚܵܘ̈ܒܲܝܢ ܡ̣ܢ ܟܠ ܕܵܪ̈ܝܼܢ ܀</l>
                <l n="75">:ܚܵܒܼ݂ܢܲܢ ܣܲܓܼܝܼ ܘܠܲܝܬܿ ܡܸܢܝܵܢܵܐ ܠܚܲܝܵܒܼܘܼܬܲܢ</l>
                <l n="76">ܘܥܸ̇ܦ ܪܼ̈ܒܿܝܵܬܼܵܐ ܕܲܫܛܵܪ ܚܵܘܒܲܝ̈ܢ ܠܡܸܕܹܿܡ ܕܝܼܙܸܦ̄ܢ ܀</l>
                <l n="77">:ܝ̄ܙܦܲܬܼܵܐ ܒܝܼܫܬܵܐ ܕܥܵܘ̣ܠܵܐ ܒܝܼܫܵܐ ܝ̄ܙܸܦ̄ܝܼܢ ܡ̣ܢ ܒܝܼܫܵܐ</l>
                <l n="78">ܘܗܵܐ ܡܪ̈ܲܒܹܿܐ ܠܲܢ ܒܝܲܕܼ ܪܼ̈ܒܿܝܵܬܵܪܐ ܕܲܫܟܼܝܼܪ̈ܵܬܵܪܐ ܀</l>
                <l n="79">:ܒܲܫܟܼܝܼܪ̈ܵܬܼܵܐ ܫܲܪܝܼ ܓܸܢܣܲܢ ܡ̣ܢ ܫܘܼܪܵܝܵܐ</l>
                <l n="80">ܘܒܹܗ ܒܲܥܝܵܕܵܐ ܪܓܼܝܼܓܼ ܕܲܢܫܲܠܸܡ ܝܵܘܡܲܝ̈ ܚܲܝܵܘ̈ܗܝ ܀</l>
                <l n="81">:ܥܝܵܕܼܵܐ ܚ݂ܲܣܢܹܗ ܐܵܦ ܚܵܣܹ̇ܢ ܠܹܗ ܒܟܼܠܗܘܿܢ ܚܲܝܵܘ̈ܗܝ</l>
                <l n="82">ܘܣܲܢܝܵܐ ܒܥܲܝܵܢ̈ܘ̈ܗܝ ܕܢܸܣܢܹܐ ܥܝܵܕܼܵܐ ܕܲܫܟܼܝܼܪ̈ܵܢܹܗ ܀</l>
                <l n="83">:ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܣܵܢܹ̇ܐ ܚܲܝܵܘ̈ܗܝ</l>
                <l n="84">ܘܗܲܒܼ ܒܹܗ ܚܲܝܠܵܐ ܠܡܸܚܣܲܢ ܩܹܐܪܣܵܐ ܕܲܪ̈ܓܼܝܼܓܼܵܬܹܗ ܀</l>
                <l n="85">:ܐܲܢ̄ܬܿ ܗܲܒܼ ܚܲܝܠܵܐ ܒܣܲܚܝܼܠܘܼܬܹܗ ܕܲܡܚܝܼܠ ܚܲܝܠܵܐ</l>
                <l n="86">ܕܠܵܐ ܢܸܬܼܪܲܦܸܐ ܩܕܼܵܡ ܚܘܼ̈ܬܼܚܵܬܹܐ ܘܕܲܝܘܸ̈ܐ ܛܪ̈ܘܼܢܹܐ ܀</l>
                <l n="87">:ܒܲܬܼܪܹܝܢ ܩܹܐܪ̈ܣܹܐ ܪܡܸܐ ܝܲܠܵܫܵܐ ܕܲܕܘܸܐ ܡ̣ܢ ܟܠ</l>
                <l n="88">ܒܚܲܫܲܝ̈ ܢܲܦܫܹܗ ܘܫܹܐܕܹ̈ܐ ܕܡܲܦܗܹܝܢ ܠܲܡܚܝܼܠܘܼܬܹܗ ܀</l>
                <l n="89">:ܚܲܝܸܠ ܙܵܘܥܵܘ̈ܗܝ ܕܲܡܚܝܼܠ ܚܲܝܠܵܐ ܕܒܼܵܥܹ̇ܐ ܘܲܡܦܝܼܣ</l>
                <l n="90">ܘܪܕܘܿܦ ܡܸܢܹܗ ܫܹܐܕܹ̈ܐ ܒܝܼܫܹ̈ܐ ܕܲܨܗܹܝܢ ܠܲܕܼܡܹܗ ܀</l>
                <l n="91">:ܠܵܐ ܡ̇ܪܝ ܬܸܬܸܠ ܠܪܸܓܲܬܼ ܒܝܼܫܹ̈ܐ ܠܡܸܫܬܲܡܠܵܝܘܼ</l>
                <l n="92">ܕܠܵܐ ܢܸܬܿܬܿܪܝܼܡܘܼܢ ܘܲܢܒܲܙܚܘܼܢ ܒܹܗ ܒܲܫܡܵܟ ܪܲܒܵܐ ܀</l>
                <l n="93">:ܒܲܫܡܵܟ ܪܲܒܵܐ ܩ̣ܪܲܝܬܵܢ ܛܵܒܼܵܐ ܡ̣ܢ ܫܘܼܪܵܝܵܐ</l>
                <l n="94">ܓܡܘܿܪ ܒܲܥܒܼܵܕܼܵܐ ܩܪܵܝܬܵܐ ܕܲܫܡܵܟ ܒܫܝܼܛܘܼܬܼ ܓܸܢܣܲܢ ܀</l>
                <l n="95">:ܫܡܵܗܹ̈ܐ ܕܲܫܡܵܟ ܣܵܡ̣ܬܿ ܥܲܠ ܪܹܫܲܢ ܟܲܕܼ ܬܲܩܸܢܬܵܢ</l>
                <l n="96">ܫܲܪܲܪ ܐܸܢܘܿܢ ܒܝܲܕܼ ܣܘܼܥܪ̈ܵܢܹܐ ܕܲܦܐܹܝܢ ܠܲܫܡܵܟ ܀</l>
                <l n="97">:ܫܡܵܟ ܝܲܩܝܼܪܵܐ ܗ̄ܘ̣ ܘܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ</l>
                <l n="98">ܠܵܐ ܢܸܨܛܲܚܸܐ ܫܡܵܟ ܒܲܫܡܵܗܹ̈ܐ ܕܙܲܠܝܼܠܘܿܬܲܢ ܀</l>
                <l n="99">:ܐܸܢ ܐܲܥܘܸܠܢܲܢ ܒܲܢ ܐܲܥܘܸܠܢܲܢ ܘܠܵܐ ܐܲܚܣܲܪܢܵܟ</l>
                <l n="100">ܠܵܟ ܠܵܐ ܩܵܪܹ̇ܒܼ ܠܵܐ ܚܘܼܣܪܵܢܵܐ ܘܠܵܐ ܝܘܼܬܼܪܵܢܵܐ ܀</l>
                <l n="101">:ܐܲܢ̄ܬܿ ܐܲܝܟ ܕܐܝܼܬܲܝܟ ܐܝܼܬܲܝܟ ܘܐܝܼܬܲܝܟ ܕܠܵܐ ܫܘܼܚܠܵܦܵܐ</l>
                <l n="102">ܘܥܲܡ ܟܠ ܒܸܪ̈ܝܵܢ ܡܗܲܠܸܟ ܪܸܡܙܵܟ ܟܲܕܼ ܠܵܐ ܠܵܐܹ̇ܐ ܀</l>
                <l n="103">:ܠܵܐ ܡܲܠܐܸܐ ܠܵܟ ܥܵܘܼܠܵܐ ܕܒܼܝܼܫܹ̈ܐ ܘܲܕܿܛܵܠܘܼܡܹ̈ܐ</l>
                <l n="104">ܘܠܵܐ ܡܩܲܠܸܣ ܠܵܟ ܫܘܼܒܼܚܵܐ ܕܟܹܐܢܹ̈ܐ ܘܲܕܼܙܲܕܿܝܼܩܹ̈ܐ ܀</l>
                <l n="105">:ܠܵܐ ܓܘܼܢܵܝܹ̈ܐ ܡܓܼܿܢܹܝܢ ܠܲܫܡܵܐ ܕܙܲܕܼܝܼܩܘܼܬܼܵܟ</l>
                <l n="106">ܘܠܵܐ ܪܘܼܡܪ̈ܵܡܹܐ ܡܪܝܼܡܝܼܢ ܕܲܪܓܼܵܐ ܕܓܼܡܝܼܪܘܼܬܼܵܟ ܀</l>

                <pb ed="http://syriaca.org/bibl/1765" n="121"/>

                <l n="107">:ܚܲܕܼ ܐܸܢܘܿܢ ܠܵܟ ܫܘܼܒܼܚܵܐ ܘܨܲܥܪܵܐ ܠܦܘܼܬܼ ܪܲܒܿܘܼܬܵܟ</l>
                <l n="108">ܒܲܕܼ ܠܵܐ ܡܩܲܒܸܿܠ ܟܝܵܢ ܐܝܼܬܼܘܼܬܼܵܟ ܚܕܼܵܐ ܡ̣ܢ ܗܵܠܹܝܢ ܀</l>
                <l n="109">:ܠܲܝܬܿ ܠܲܟܼܝܵܢܵܟ ܐܵܦܠܵܐ ܗܵܕܹܐ ܫܡܵܐ ܕܲܟܼܝܵܢܵܟ</l>
                <l n="110">ܘܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܵܐ ܀</l>
                <l n="111">:ܠܵܟ ܠܵܐ ܟܲܝܸܢ ܟܝܵܢܵܐ ܐ̄ܚܪܹܢܵܐ ܡܟܼܝܼܢ ܒܸܪ̈ܝܵܬܼܵܐ</l>
                <l n="112">ܘܠܵܐ ܠܵܚܹ̇ܡ ܠܵܟ ܫܸܡ ܟܘܼܢܵܝܵܐ ܕܡܸܬܼܟܲܝܢܵܢܹܐ ܀</l>
                <l n="113">:ܡܕܝܼܢ ܒܸܪ̈ܝܵܬܼܵܐ ܢܸܩܪܹܝܟ ܒܲܠܚܘܿܕܼ ܐܲܝܟ ܕܲܦܠܸܐ ܠܵܟ</l>
                <l n="114">ܘܠܵܐ ܢܛܘܼܫ ܒܲܫܡܵܟ ܫܡܵܗܹ̈ܐ ܫܐܝܼܠܹ̈ܐ ܕܡܵܟܿܝܼܢ ܡܸܢܵܟ ܀</l>
                <l n="115">:ܠܲܝܬܿ ܫܘܼܡ̇ܗܵܐ ܕܲܦܠܸܐ ܠܲܫܡܵܐ ܕܐܲܡܝܼܢܘܼܬܵܪܟ</l>
                <l n="116">ܐܸܠܵܐ ܐܸܢ ܚܲܕܼ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀</l>
                <l n="117">:ܒܗܵܢ ܟܘܼܢܵܝܵܐ ܦܠܸܐ ܕܲܢܟܲܢܹܝܟ ܟܠ ܕܲܥܒܼܝܼܕܵܪܐ ܗ̄ܘ̣</l>
                <l n="118">ܗܵܢ ܕܐܲܢ̄ܬܿ ܐܲܠܸܦܬܿ ܠܲܥܒܼܵܕܼ ܐܝܼܕܲܝ̈ܟ ܕܒܹܗ ܢܸܩܪܘܿܢܵܟ ܀</l>
                <l n="119">:ܠܡܘܼܫܹܐ ܥܲܒܼܕܵܟ ܓܠ݂ܲܝܬܵܝܗܝ ܠܲܫܡܵܐ ܕܐܲܡܝܼܢܘܼܬܼܵܟ</l>
                <l n="120">ܡ̇ܕܹܝܢ ܓܲܠܝܵܐ ܗ̄ܝ݂ ܕܠܲܝܬܿ ܫܘܼܡ̇ܗܵܐ ܐ̄ܚܪܹܢܵܐ ܠܲܫܡܵܟ ܀</l>
                <l n="121">:ܫܒܼܝܼܚ ܨܸܒܼܝܵܢܵܟ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ ܐܝܼܕܼܵܘ̈ܗܝ</l>
                <l n="122">ܘܒܹܗ ܒܲܥܒܼܵܕܹܗ ܡܚܵܘܹܐ ܚܲܝܠܵܐ ܕܐܲܡܝܼܢܘܼܬܹܗ ܀</l>
                <l n="123">:ܒܗܵܢ ܨܸܒܼܝܵܢܵܐ ܚܵܪܵܬ̤ ܡܸܠܲܬܼܝ ܪܵܚ̇ܡܲܬܼ ܡܸܠܹ̈ܐ</l>
                <l n="124">ܘܫܲܪܝܲܬ̤ ܕܬܼܵܘܠܸܕܼ ܡܸܠܹ̈ܐ ܕܚܲܫܵܐ ܕܥܲܠ ܚܲܛܵܝܹ̈ܐ ܀</l>
                <l n="125">:ܕܸܒܼܚܵܐ ܕܡܸܠܹ̈ܐ ܡܩܲܪܒܼܵܐ ܡܸܠܲܬܼܝ ܚܠܵܦ ܡܲܠܵܠܹ̈ܐ</l>
                <l n="126">ܩܲܒܸܿܠ ܕܸܒܼܚܵܗ̇ ܡܩܲܒܸܿܠ ܕܸܒܼܚܹ̈ܐ ܘܲܨܠܵܘܵܬܼܵܐ ܀</l>
                <l n="127">:ܕܸܒܼܚܵܗ̇ ܦܝܵܣܵܐ ܗ̄ܘ̣ ܕܡܠܸܐ ܪ̈ܥܘܿܡ̇ܬܼܵܐ</l>
                <l n="128">ܚܘܼܣ ܥܲܠ ܡܸܠܹ̈ܝ̈ܗ̇ ܐܵܦܸܢ ܫܝܼ̈ܛܵܢ ܡ̣ܢ ܩܘܼܒܵܠܵܐ ܀</l>
                <l n="129">:ܪܵܥܘܿܡ̇ܐܝܼܬܼ ܡܸܬܼܟܲܫܦܵܐ ܠܵܟ ܒܨܝܼܪܲܬܼ ܚܲܝܠܵܐ</l>
                <l n="130">ܐܲܝܟ ܐܲܪܡܲܠܬܵܐ ܠܗܵܘ̇ ܕܲܝܵܢܵܐ ܚܲܪܡ̇ܢܵܝܵܐ ܀</l>
                <l n="131">:ܐܲܢ̄ܬܿ ܪܲܟܸܿܒܼܬܵܝܗܝ ܠܡܲܬܼܠܵܐ ܕܡ̇ܘܕܲܥ ܡܚܝܼܠܘܼܬܼ ܓܸܢܣܲܢ</l>
                <l n="132">ܘܨܵܪܬܿ ܬܲܚܘܝܼܬܵܐ ܒܲܡܓܲܙܲܝܬܵܐ ܕܨܵܬܼܵܗ̇ ܛܪܘܼܢܵܐ ܀</l>
                <l n="133">:ܘܐܸܢ ܗܵܘ̇ ܚܲܪܡ̇ܐ ܚܲܣܢ̣ܵܗ̇ ܦܝܵܣܵܐ ܠܚܲܪܡ̇ܢܘܼܬܹܗ</l>
                <l n="134">ܟܡܵܐ ܢܸܬܼܪܲܟܼܢܘܼܢ ܪ̈ܲܚܡܲܝܟ ܕܝܼܠܵܟ ܨܹܝܕܼ ܚܲܛܵܝܹ̈ܐ ܀</l>
                <l n="135">:ܐܸܢ ܚܲܪܡ̇ܢܵܐ ܗܘ̤ܵܐ ܪܲܚܡܵܢܵܐ ܐܲܝܟ ܕܐܲܢ̄ܬܿ ܚܵܘܝܼܬܿ</l>
                <l n="136">ܚܵܘܵܐ ܒܓܸܠܝܵܐ ܚܹܝܠ ܦܸܠܐܬܼܵܐ ܨܹܝܕܼ ܒܝܼܫܘܼܬܲܢ ܀</l>
                <l n="137">:ܐܸܢ ܠܵܐ ܟܹܐܢܵܐ ܬܒܲܥ̣ ܟܹܐܢܘܼܬܼܵܐ ܕܲܛܠܝܼܡܵܐ ܗ̄ܘ̣ܵܬܼ</l>
                <l n="138">ܟܡܵܐ ܐܲܢ̄ܬܿ ܟܹܐܢܵܐ ܬܕܘܼܢ ܟܹܐܢܵܐܝܼܬܼ ܠܲܛܠܝܼܡܘܼܬܲܢ ܀</l>
                <l n="139">:ܛܠܝܼܡܝܼܢܲܢ ܡ̇ܪܝ ܡ̣ܢ ܚܘܼ̈ܬܼܚܵܬܹܐ ܘܡ̣ܢ ܣܵܛܵܢܵܐ</l>
                <l n="140">ܬܒܲܥ ܒܲܝܢܵܬܲܢ ܬܒܲܥܬܵܐ ܕܦܲܐܝܵܐ ܠܕܲܝܵܢܘܼܬܼܵܟ ܀</l>
                <l n="141">:ܬܪܹܝܢ ܣܲܩܘܼܒܼܠܹ̈ܐ ܗܘ̤ܵܘ ܠܲܢ ܥܼܠܬܼܵܐ ܕܟܼܠ ܒܝܼ̈ܫܵܬܼܵܐ</l>
                <l n="142">ܝܲܨܪܲܢ ܒܝܫܵܐ ܘܒܼܝܼܫܵܐ ܕܲܣܢ̣ܵܢ ܡ̣ܢ ܫܘܼܪܵܝܵܐ ܀</l>

                <pb ed="http://syriaca.org/bibl/1765" n="122"/>

                <l n="143">:ܒܝܼܫܵܐ ܗܘ̤ܵܐ ܠܲܢ ܡ̇ܠܹ̇ܝܟ ܡܸܠܟܵܐ ܕܲܫܟܼܝܼܪ̈ܵܬܼܵܐ</l>
                <l n="144">ܘܢܦܲܩ̣ܘ ܐ̄ܢܵܫܵܐ ܠܡܸܒܼܥܵܐ ܒܥܵܬܼܵܐ ܕܲܫܟܼܝܼܪ̈ܵܬܹܗ ܀</l>
                <l n="145">:ܒܲܫܟܼܝܼܪ̈ܵܬܹܗ ܫܲܟܿܪܹܗ ܠܫܘܼܦܪܵܐ ܕܦܲܐܝܘܼܬܼ ܨܲܠܡܲܢ</l>
                <l n="146">ܘܢܸܕܲܬ̤ ܡܸܢܲܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀</l>
                <l n="147">:ܒܦܲܐܝܘܼܬܼ ܨܲܠܡܲܢ ܬܲܗܝܪܝܼܢ ܗ̄ܘ̣ܵܘ ܩܕܼܵܡ ܣܲܟ̣ܠܘܼܬܲܢ</l>
                <l n="148">ܘܡ̣ܢ ܕܐܲܣܟܸܿܠܢܲܢ ܗܦܲܟܼܘ ܘܐܸܬܿܕܲܡܲܪܘ ܥܲܠ ܫܘܼܟܪܵܢ ܀</l>
                <l n="149">:ܡܲܬܼܩܸܢ ܨܲܠܡܲܢ ܒܲܨܠܸܡ ܨܲܠܡܹܗ ܕܠܵܐ ܪܘܼܟܵܒܼܵܐ</l>
                <l n="150">ܚܘܼܣ ܥܲܠ ܨܲܠܡܲܢ ܡܸܛܠ ܨܲܠܡܵܟ ܕܠܵܐ ܪܘܼܟܵܒܼܵܐ ܀</l>
                <l n="151">:ܠܲܝܬܿ ܠܵܟ ܨܲܠܡܵܐ ܩܢܸܐ ܪܘܼܟܵܒܼܵܐ ܐܲܝܟ ܡ̇ܝܘܿܬܹ̈ܐ</l>
                <l n="152">ܘܗܵܢ݁ܵܘ ܬܸܡܗܵܐ ܕܠܲܢ ܟܲܢܝܼܬܵܢ ܒܲܕܼܠܵܐ ܡܟܼܵܢܵܢ ܀</l>
                <l n="153">:ܒܫܸܡ ܪܲܒܿܘܼܬܼܵܟ ܩ̣ܪܵܝܬܵܢ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣</l>
                <l n="154">ܠܵܐ ܢܸܫܬܲܚܠܵܦ ܫܸܡ ܛܵܒܼܘܼܬܼܵܟ ܒܒܼܝܼܫܘܼܬܼ ܥܵܘ̣ܠܲܢ ܀</l>
                <l n="155">:ܚܵܣ ܠܵܐ ܗܵܘ̇ܝܵܐ ܐܵܦ ܠܵܐ ܡܲܨܝܵܐ ܕܬܸܗܘܸܐ ܗܵܕܹܐ</l>
                <l n="156">ܕܥܵܘ̣ܠܲܢ ܒܵܩܵܐ ܢܸܙܟܹܿܐ ܠܚܲܝܠܵܐ ܕܐܲܚܝܼܕܼ ܟܠܵܐ ܀</l>
                <l n="157">:ܡ̇ܢܵܐ ܗ̄ܘ̣ ܥܵܘ̣ܠܵܐ ܕܫܹܐܕܹ̈ܐ ܘܐ̄ܢܵܫܵܐ ܒܦܸܚܡܵܐ ܕܪ̈ܲܚܡܲܝܟ</l>
                <l n="158">ܐܵܘ ܗ̤ܝ ܒܝܼܫܬܵܐ ܕܟܼܠܵܗ̇ ܒܪܝܼܬܼܵܐ ܩܕܼܵܡ ܚܵܘܣܵܢܵܟ ܀</l>
                <l n="159">:ܪܲܒܿܘܼ ܚܢܵܢܵܟ ܡ̣ܢ ܒܸܪ̈ܝܵܬܵܪܐ ܕܗ̤ܘܲܝ̈ ܡܸܢܵܟ</l>
                <l n="160">ܘܠܵܐ ܡܸܬܼܦܲܚܡܵܐ ܡܪܲܚܡܵܢܘܼܬܼܵܟ ܒܲܥܒܼܵܕܼ ܐܝܼܕܲܝ̈ܟ ܀</l>
                <l n="161">:ܒܢܝܼܫܵܐ ܕܪ̈ܲܚܡܲܝܟ ܚܵܪ̣ܘ ܚܘܼܫܵܒܲܝ̈ ܪ̈ܵܚܡܲܝ ܦܸܗܝܵܐ</l>
                <l n="162">ܘܫܲܪܝܼܘ ܚܵܢܹ̇ܝܢ ܠܘܼܩܒܲܠ ܢܝܼܫܵܐ ܕܪܲܒܿܘܬܼ ܪ̈ܲܚܡܲܝܟ ܀</l>
                <l n="163">:ܢܝܼܫܵܐ ܕܪ̈ܲܚܡܲܝܟ ܩܒܲܥ̣ܬܿ ܒܹܝܬܼ ܚܘܼܩܹ̈ܐ ܕܲܟܼܬܼܝܼ̈ܒܼܵܬܼܵܐ</l>
                <l n="164">ܘܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܘܠܵܐ ܡܸܫܬܿܚܠܲܦ ܀</l>
                <l n="165">:ܪܲܚܡܵܢܵܐܝܼܬܼ ܕܕܼܵܐ ܨܸܒܼܝܵܢܵܟ ܥܲܡ ܟܠ ܕܵܪ̈ܝܼܢ</l>
                <l n="166">ܘܠܵܐ ܐܸܬܼܒܲܨܲܪ ܡ̣ܢ ܡܵܐ ܕܐܝܼܬܼܵܘܗܝ ܥܕܲܡܵܐ ܠܚܲܪܬܼܵܐ ܀</l>
                <l n="167">:ܓ̣ܙܲܪܬܿ ܥܲܠ ܐܵܕܡ ܕܝܼܢܵܐ ܕܡܵܘܬܵܐ ܕܲܚܛ̣ܵܐ</l>
                <l n="168">ܘܲܚ̣ܝܵܐ ܐܵܕܼܵܡ ܒܵܬܲܪ ܕܲܚܛ̣ܵܐ ܬܫܲܥܡܵܐܐ ܘܝܲܬܼܿܝܼܪ ܀</l>
                <l n="169">:ܦܣܲܩ̣ܬܿ ܥܲܠ ܩܵܐܹܝܢ ܫܒܲܥ ܬܲܒܼܥܵܬܵܐ ܕܫܲܒܼܥܵܐ ܢܸܓܼܕܲܝܼ̈ܢ</l>
                <l n="170">ܘܠܵܐ ܓ̣ܡܲܪܬܿ ܐܸܢܹܝܢ ܚܲܬܿܝܼܬܼܵܐܝܼܬܼ ܐܲܟܼܡܵܐ ܕܲܦܣܲܩ̣ܬܿ ܀</l>
                <l n="171">:ܐܼܡ݂ܲܪܬܿ ܕܐܸܥܛܹܐ ܟܠܡܵܐ ܕܥܸܒܲܕܹܿܬܼ ܕܠܵܐ ܚܵܘܣܵܐ</l>
                <l n="172">ܘܗܵܐ ܩܲܝܵܡܵܐ ܒܪܝܼܬܼܵܐ ܟܠܵܗ̇ ܥܲܡ ܟܠ ܕܲܗܘ̤ܵܘ ܀</l>
                <l n="173">:ܠܵܛ̣ܬܵܝܗܝ ܠܲܟܼܢܲܥ̄ܢ ܕܢܸܗܘܸܐ ܥܲܒܼܕܵܐ ܘܲܥܒܸܕܼ ܥܲܒܼܕܲܝ̈ܢ</l>
                <l n="174">ܘܐܲܡܠܸܟܼܘ ܡܸܢܹܗ ܡܲܠ̈ܟܹܿܐ ܩ̈ܫܲܝܵܐ ܘܫܲܥܒܸܿܕܼܘ ܥܲܡܡܹ̈ܐ ܀</l>
                <l n="175">:ܢܚ̣ܸܬܿܬܿ ܟܲܕܼ ܠܵܐ ܢܚ̣ܸܬܿܬܿ ܠܒܹܝܬܼ ܒܵܒܼܠܵܝܹ̈ܐ ܠܡܸܥܒܲܕܼ ܩܹܐܪܣܵܐ</l>
                <l n="176">ܘܫܲܚܠܸܦܬܿ ܐܸܢܘܿܢ ܠܡܵܐܢܲܝ̈ ܙܲܝܢܵܟ ܠܲܡܫܲܝܢܘܼܬܼܵܐ ܀</l>
                <l n="177">ܓܙܲܡ̣ܬܿ ܥܲܠ ܐܲܪܥܵܐ ܕܦܵܠܹܣܛܝܼܢܹܐ ܕܠܵܐ ܢܦܘܼܫ ܒܵܗ̇ ܐ̄ܢܵܫ: </l>

                <pb ed="http://syriaca.org/bibl/1765" n="123"/>

                <l n="178">ܘܦܵܫ̣ܘ ܪܸ̈ܒܿܘܵܬܼܵܐ ܡ̣ܢ ܝܲܬܵܒܹ̈ܝܗ̇ ܕܠܵܐ ܡܲܪܕܿܘܼܬܵܐ ܀</l>
                <l n="179">:ܐܲܪܝܼܡܬܿ ܐܝܼܕܼܵܟ ܥܲܠ ܡܸܨܪ̈ܝܹܐ ܘܢܲܓܸܿܕܲܬܿ ܐܸܢܘܿܢ</l>
                <l n="180">ܘܠܲܝܬܿ ܡܲܪܕܕܿܘܼܬܼܵܐ ܕܠܵܐ ܚܠܝܼܛ ܗ̄ܘ̣ܵܐ ܒܵܗ̇ ܚܢܵܢܵܐ ܩܲܠܝܼܠ ܀</l>
                <l n="181">:ܝܲܡܲܝܼܬܼ݂ ܕܬܼܵܘܒܸܿܕܼ ܠܝܼܣܪ̈ܠܵܝܹܐ ܒܚܘܼܪܒܵܐ ܕܚܝܼܠܵܐ</l>
                <l n="182">ܘܒܼܵܬܲܪ ܕܝܼܡ݂ܲܝܬܿ ܦܲܪܢܸܣܬܿ ܐܸܢܘܿܢ ܚܘܼܒܵܢܵܐܝܼܬܼ ܀</l>
                <l n="183">:ܚܘܼܒܵܢܵܐܝܼܬܼ ܚ̣ܙܲܝܢܲܢ ܕܲܪܕܲܝܬܿ ܟܠ ܟܲܪ ܕܲܪܕܲܝܬܿ</l>
                <l n="184">ܘܠܲܝܬܿ ܡܲܪܕܿܘܼܬܼܵܐ ܕܠܵܐ ܡܵܙ̇ܓܲܬܿ ܒܵܗ̇ ܒܲܣܝܼܡܘܼܬܼܵܐ ܀</l>
                <l n="185">:ܒܒܲܣܝܼܡܘܼܬܵܟ ܐܸܬܼܒܲܩܝܼܢܲܢ ܘܡܸܬܼܒܲܩܹܝܢܲܢ</l>
                <l n="186">ܘܠܵܐ ܫܵܠܹ̇ܝܢܲܢ ܡ̣ܢ ܬܲܟܼܫܲܦܬܵܐ ܕܥܲܠ ܚܵܘ̈ܒܵܬܲܢ ܀</l>
                <l n="187">:ܒܪܲܒܿܘܼܬܼ ܚܘܼܒܵܟ ܡܸܬܼܓܵܘܣܝܼܢܲܢ ܒܟܼܠ ܥܸܕܵܢܝܼ̈ܢ</l>
                <l n="188">ܒܲܕܼܡܘܼܬܼ ܝܲܠ̈ܕܹܿܐ ܕܛܵܦ̇ܣܝܼܢ ܟܠܫܵܥ ܒܐܲܒܼܵܗܲܝ̈ܗܘܿܢ ܀</l>
                <l n="189">:ܠܐܲܒܼܵܗܘܼܬܼܵܟ ܡܸܣܬܲܟܿܠܝܼܢܲܢ ܐܲܒܼܵܐ ܒܲܠܚܘܿܕܼ</l>
                <l n="190">ܘܠܵܐ ܩܵܪܹܝܢܲܢ ܐܲܒܼܵܐ ܕܝܲܠܕܲܝܢ ܚܘܼܒܵܢܵܐܝܼܬܼ ܀</l>
                <l n="191">:ܠܵܐ ܝܵ̇ܕܸܥܝܼܢܲܢ ܠܐܲܒܼܵܐ ܐ̄ܚܪܹܢܵܐ ܐܸܠܵܐ ܐܸܢ ܠܵܟ</l>
                <l n="192">ܕܠܲܝܬܿ ܐܲܒܼܵܗܹ̈ܐ ܕܕܼܵܡܹ̇ܐ ܚܘܼܒܗܘܿܢ ܠܐܲܒܼܵܗܘܼܬܵܟ ܀</l>
                <l n="193">:ܐܲܢ̄ܬܿ ܐܲܢ̄ܬܿ ܒܲܠܚܘܿܕܼ ܐܲܒܼܵܐ ܘܡ̇ܪܵܐ ܐܵܦ ܕܲܝܵܢܵܐ</l>
                <l n="194">ܕܐܝܼܬܼ ܠܵܟ ܟܠܗܹܝܢ ܥܲܡ ܐܝܼܬܼܘܼܬܼܵܟ ܕܠܵܐ ܫܘܼܪܵܝܵܐ ܀</l>
                <l n="195">:ܕܠܵܐ ܫܘܼܪܵܝܵܐ ܩܢܹܝܬܿ ܟܠ ܕܲܩܢܹܝܬܿ ܐܵܠܵܗܵܐܝܼܬܼ</l>
                <l n="196">ܘܠܲܝܬܿ ܠܵܟ ܡܸܕܹܿܡ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܡܝܼܢܵܐܝܼܬܼ ܀</l>
                <l n="197">:ܠܘܵܬܼܵܟ ܡ̇ܪܹܝܢ ܦܠܹܐ ܠܲܡܪܵܡܘܼ ܥܲܝܢܹ̈ܐ ܕܟܼܠܢܵܫ</l>
                <l n="198">ܘܡܸܢܵܟ ܢܸܫܐܲܠ ܡ̇ܙܘܿܢ ܙܲܒܼܢܵܐ ܘܫܘܼܒܼܩܵܢ ܥܵܘ̣ܠܵܐ ܀</l>
                <l n="199">:ܚܘܼܣ ܥܲܠ ܚܲܝܲܝ̈ܢ ܢܸܒܼܥܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ</l>
                <l n="200">ܘܗܲܒܼܠܲܢ ܙܲܒܼܢܵܐ ܕܲܡܠܹܐ ܫܲܝܢܵܐ ܘܬܘܼܪܣܵܝ ܚܲܝܹ̈ܐ ܀</l>
                <l n="201">:ܚ̣ܛܲܝܢܲܢ ܣܲܓܿܝܼ ܘܲܥܒ݂ܲܪ ܥܵܘ̣ܠܲܢ ܠܥܸܠ ܡ̣ܢ ܪܹܫܲܢ</l>
                <l n="202">ܘܩܲܪܝܼܒܼܝܼܢܲܢ ܠܡܸܬܿܛܲܒܵܥܘܼ ܒܗܵܘܬܼܵܐ ܕܚܵܘܒܲܝ̈ܢ ܀</l>
                <l n="203">:ܥ̣ܫܸܢ ܡܸܢܝܵܢܵܐ ܕܲܫܟܼܝܼܪ݁ܵܬܲܢ ܡ̣ܢ ܡܸܢܝܵܢܵܐ</l>
                <l n="204">ܘܠܵܐ ܡܸܬܿܬܿܟܼܝܼܠܵܐ ܚܲܝܵܒܼܘܼܬܲܢ ܒܟܲܝܠܵܐ ܝ̄ܕܼܝܼܥܵܐ ܀</l>
                <l n="205">:ܒܠܲܥ̣ܢܲܢ ܣܲܓܿܝܼ ܐܵܦ ܡܲܚ̈ܘܵܬܼܵܐ ܥܲܙܝܼ̈ܙܵܬܵܐ</l>
                <l n="206">ܘܠܵܐ ܦܵܫ̣ ܝܲܨܪܲܢ ܡ̣ܢ ܥܸܢܝܵܢܵܐ ܕܨܼܝܕܼ ܒܝܼ̈ܫܵܬܼܵܐ ܀</l>
                <l n="207">:ܢܬܲܥ ܡܲܬܼܩܵܠܵܐ ܕܪܲܒܿܘܼܬܼ ܢܸܓܼܕܲܢ ܡ̣ܢ ܣܲܢ̈ܝܵܬܲܢ</l>
                <l n="208">ܘܠܵܐ ܢܲܣܝܼܢܲܢ ܠܡܸܣܢܵܐ ܥܵܘ̣ܠܲܢ ܘܠܵܐ ܟܠ ܟܠܹܗ ܀</l>
                <l n="209">:ܐܸܢܗܘ̤ ܕܥܵܘ̣ܠܲܢ ܣܗܸ݂ܕܼ ܒܲܢ ܡ̇ܪܝܵܐ ܐܲܟܼܡܵܐ ܕܲܟܼܬܼܝܼܒܼ</l>
                <l n="210">ܐܲ̄ܢ̄ܬܿ ܚܘܼܢ ܘܲܫܒܼܘܿܩ ܡܸܛܠ ܪ̈ܲܚܡܲܝܟ ܕܠܵܐ ܡܸܬܼܡܲܫܚܝܼܢ ܀</l>
                <l n="211">:ܠܵܐ ܡܸܬܼܡܲܫܚܵܐ ܡܪܲܚܡܵܢܘܼܬܼܵܟ ܡ̣ܢ ܡ̇ܫܘܿܚܹ̈ܐ</l>
                <l n="212">ܘܐܸܢ ܗܵܟܲܢܵܐ ܗ̄ܝܼ ܡ̇ܢܵܘ ܥܵܘ̣ܠܲܢ ܒܵܩܵܐ ܫܝܼܛܵܐ ܀</l>

                <pb ed="http://syriaca.org/bibl/1765" n="124"/>

                <l n="213">:ܒܵܩܵܐ ܗ̄ܝ̣ ܫܝܼܛܵܐ ܥܵܘܵܠܘܼܬܲܢ ܟܡܵܐ ܐܸܢ ܪܲܒܵܐ</l>
                <l n="214">ܫܕܼܝܼܗ̇ ܐܲܝܟ ܒܸܙܩܵܐ ܒܝܲܡܵܐ ܪܲܒܵܐ ܕܒܲܣܝܼܡܘܼܬܼܵܟ ܀</l>
                <l n="215">:ܠܵܐ ܬܲܩܸܨ ܠܲܢ ܥܲܠ ܕܲܚܛ݂ܲܝܢܲܢ ܐܲܝܟ ܚܲܛܵܝܹ̈ܐ</l>
                <l n="216">ܕܐܲܢܬܿ ܛܵܒܼ ܡ̣ܢ ܟܠ ܡܦܵܣ ܐܲܢ̄ܬܿ ܒܲܙܢܵܐ ܕܚܲܛܵܝܘܼܬܲܢ ܀</l>
                <l n="217">:ܐܲܢ̄ܬܿ ܝܵ̇ܕܲܥܲܬܿ ܠܲܢ ܩܕܼܵܡ ܬܘܼܩܵܢܲܢ ܘܒܼܵܬܲܪ ܕܲܗ̣ܘܲܝܢ</l>
                <l n="218">ܘܲܡܦܵܣ ܐܲܢ̄ܬܿ ܒܹܗ ܒܝܲܨܪܲܢ ܒܝܼܫܵܐ ܕܡܸܨܛܲܠܝܵܢܵܐ ܗ̄ܘ̣ ܀</l>
                <l n="219">:ܕܐܲܢ̄ܬܿ ܬܲܩܸܢܬܵܝܗܝ ܘܐܲܢ̄ܬܿ ܐܲܥܢܝܼܬܵܝܗܝ ܠܡܸܬܼܗܲܓܵܝܘܼ</l>
                <l n="220">ܡ̇ܕܹܝܢ ܡܸܢܵܟ ܝ̄ܠܸܦ ܗܸܓܼܝܵܢܵܐ ܕܒܹܝܬܼ ܛܵܒܼ ܠܲܕܼܒܝܼܫ ܀</l>
                <l n="221">:ܘܐܸܢ ܐܲܢ̄ܬܿ ܪܲܒܵܐ ܘܗܘ̤ ܬܲܠܡܝܼܕܼܵܐ ܕܪܲܒܵܢܘܼܬܼܵܟ</l>
                <l n="222">ܓܡܘܿܪ ܬܲܠܡܝܼܕܼܵܟ ܐܲܝܟ ܨܸܒܼܝܵܢܵܐ ܕܪܲܒܵܘܼܬܼܵܟ ܀</l>
                <l n="223">:ܣܲܒ̣ ܠܵܟ ܛܲܢܬܵܐ ܠܛܲܠܝܵܐ ܫܲܒܼܪܵܐ ܕܐܸܬܿܬܿܠܡܲܕܼ ܠܵܟ</l>
                <l n="224">ܘܲܗܓܼܝܼ ܩܕܼܵܡ̇ܘܗܝ ܗܸܓܼܝܵܢ ܡܸܠܹ̈ܐ ܕܲܡܚܲܝ̈ܡܵܢ ܠܹܗ ܀</l>
                <l n="225">:ܟܬܼܘܿܒܼ ܐܵܬܼ̈ܘܵܬܼܵܐ ܕܫܸܡ ܐܝܼܬܼܘܼܬܼܵܟ ܥܲܠ ܪܸܥܝܵܢܹܗ</l>
                <l n="226">ܘܢܸܩܪܹ̈ܐ ܒܗܵܘܢܵܐ ܘܢܸܛܲܪ ܛܲܟܼܣܵܐ ܕܕܘܼܒܵܪ ܚܲܝܵܘ̈ܗܝ ܀</l>
                <l n="227">:ܬܢܝܼ ܘܲܪܫܘܿܡ ܠܹܗ ܚܘܼܩܵܐ ܐ̄ܚܪܹܢܵܐ ܕܪܸܚܡܲܬܼ ܐ̄ܢܵܫܵܐ</l>
                <l n="228">ܕܢܹܐܣܘܿܪ ܚܘܼܒܹܿܗ ܒܐܵܠܲܦ ܐܝܼܬܼܝܵܐ ܘܬܼܵܘ ܐ̄ܢܵܫܘܼܬܼܵܐ ܀</l>
                <l n="229">:ܘܐ̄ܢܵܫܵܐ ܡ̇ܐ ܕܐܸܬܼܝܲܠܲܦ ܠܡܸܩܪܵܐ ܫܲܦܝܼܪ</l>
                <l n="230">ܦܫܝܼܡ ܠܹܗ ܕܢܸܟܼܬܿܘܿܒܼ ܘܢܸܬܼܗܲܓܹܿܐ ܒܵܗ̇ ܒܚܹܐܪܘܼܬܼ ܢܲܦܫܹܗ ܀</l>
                <l n="231">:ܚܹܐܪܘܼܬܼ ܢܲܦܫܵܬܐ ܡܠܲܝ̣ܬܵܗ̇ ܠܢܲܦܫܵܐ ܟܕܼ ܬܲܩܸܢܬܵܗ̇</l>
                <l n="232">ܘܛܵܒܼ ܫܲܠܝܼܛܵܐ ܠܡܸܦܪܲܫ ܬܲܪܬܹܿܝܢ ܦܵܪܘܿܫܵܐܝܼܬܼ ܀</l>
                <l n="233">:ܦܪܘܿܫ ܦܵܪܘܿܫܬܵܐ ܗܵܢ ܦܘܼܪܫܵܢܵܐ ܕܣܝܼܡ ܒܲܟܼܝܵܢܹܟܼܝ</l>
                <l n="234">ܘܕܲܥܝ ܠܲܟܼܝܵܢܹܟܼܝ ܘܠܲܡܬܲܩܢܵܢܹܟܼܝ ܕܣܵܡ̣ ܒܹܟܼܝ ܬܲܪܬܹܿܝܢ ܀</l>
                <l n="235">:ܬܲܪܬܹܿܝܢ ܐܝܼܬܼ ܠܹܟܼܝ ܢܦܫܵܐ ܡ̇ܪܬܵܐ ܕܛܵܒܼܬܼܵܐ ܘܒܼܝܼܫܬܵܐ</l>
                <l n="236">ܕܘܼܢܝ ܟܹܐܢܵܐܝܼܬܼ ܕܐܲܝܕܵܐ ܟܹܐܢܵܐ ܡ̣ܢ ܬܲܪ̈ܬܲܝܗܹܝܢ ܀</l>
                <l n="237">:ܒܚܸܟܵܐ ܕܒܸܣܪܵܐ ܦܵܪܫܲܬܿܝ ܚܲܠܝܵܐ ܡ̣ܢ ܡܪܝܼܪܵܐ</l>
                <l n="238">ܦܪܘܿܫܝ ܠܲܟܼܝܵܢܹܟܼܝ ܐܲܟܼܡܵܐ ܕܲܦܪܲܫ̣ܬܿܝ ܠܲܕܼܠܵܐ ܕܝܼܠܹܟܼܝ ܀</l>
                <l n="239">:ܕܝܼܠܹܟܼܝ ܫܲܦܝܼܪ ܠܡܸܚܙܵܐ ܫܲܦܝܼܪ ܐܸܢ ܫܲܦܝܼܪܲܬܿܝ</l>
                <l n="240">ܘܡ̇ܐ ܕܲܫܦ݂ܲܪ ܠܹܟܼܝ ܫܘܼܦܪܵܐ ܕܢܲܦܫܹܟܼܝܒ ܟܹܐܝܢ ܒܘܼܚܪܵܢܹܟܼܝ ܀</l>
                <l n="241">:ܟܹܐܝܢ ܒܘܼܚܪܵܢܵܐ ܗ̄ܘ̣ ܟܠ ܒܲܪܢܵܫܵܐ ܕܲܩܢܸܐ ܢܲܦܫܵܐ</l>
                <l n="242">ܘܲܕܠܝܼܠܵܐ ܠܹܗ ܠܡܸܦܪܲܫ ܣܲܢܝܵܐ ܡ̣ܢ ܫܲܦܝܼܪܵܐ ܀</l>
                <l n="243">:ܫܲܦܝܼܪ ܡ̇ܕܹܝܢ ܕܵܝ̇ܢܝܼܢ ܥܲܡܲܢ ܟܝܵܢܹ̈ܐ ܚܲܪ̈ܫܹܐ</l>
                <l n="244">ܘܲܡܚܲܝܒܼܝܼܢ ܠܲܢ ܕܠܵܐ ܚܲܝܵܒܼܝܼܢ ܠܚܲܝܵܒܼܘܼܬܲܢ ܀</l>
                <l n="245">ܐܸܢ ܟܹܐܢܵܐܝܼܬܼ ܪܕܲܢ ܦܘܼܩܕܵܢܵܐ ܐܲܠܵܗܵܝ̇ܐ: </l>

                <pb ed="http://syriaca.org/bibl/1765" n="125"/>

                <l n="246">ܘܫܲܚܠܸܦ ܙܲܒܼܢܹ̈ܐ ܠܒܲܪ ܡ̣ܢ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀</l>
                <l n="247">:ܟܹܐܢܵܐ ܡܚܘܿܬܲܢ ܘܲܬܼܪܝܼܨ ܢܸܓܼܕܼܵܐ ܕܡܲܪܵܚܘܼܬܲܢ</l>
                <l n="248">ܘܬܼܘܼܒܼ ܫܵܘܹ̇ܝܢܲܢ ܠܡܸܬܼܢܲܓܼܵܕܼܘܼ ܢܸܓܼ̈ܕܹܿܐ ܥܦܝܼܦܹ̈ܐ ܀</l>
                <l n="249">:ܢܸܓܼ̈ܕܹܿܐ ܥܦܝܼܦܹ̈ܐ ܚܲܝܵܒܼ ܝܲܨܪܲܢ ܠܡܸܬܼܢܲܓܼܵܕܼܘܼ</l>
                <l n="250">ܕܝܵ̇ܕܲܥ ܕܲܚܛ̣ܵܐ ܘܠܵܐ ܡܸܬܼܥܲܗܲܕܼ ܬܒܲܥܬܼܵܐ ܕܕܼܝܼܢܵܐ ܀</l>
                <l n="251">:ܫܡܝܼܥ ܠܹܗ ܕܝܼܢܵܐ ܕܗܵܘܹ̇ܐ ܒܚܲܪܬܼܵܐ ܕܫܘܼܠܵܡ</l>
                <l n="252">ܘܠܵܐ ܡܸܣܬܲܪܲܕܼ ܡ̣ܢ ܫܘܼܢܵܩܵܐ ܕܫܸܡ ܓܹܗܲܢܵܐ ܀</l>
                <l n="253">:ܘܵܝܠܲܢ ܕܲܟܼܡܵܐ ܛܪܘܼܢ ܪܸܥܝܵܢܲܢ ܡ̣ܢ ܛܲܪܵܢܵܐ</l>
                <l n="254">ܕܫܲܪܝܼܪܵܐ ܠܲܢ ܘܠܵܐ ܫܲܪܝܼܪܵܐ ܬܒܲܥܬܼܵܐ ܕܕܼܝܼܢܵܐ ܀</l>
                <l n="255">:ܫܲܪܝܼܪ ܠܲܢ ܠܡܵܢ ܠܵܐ ܒܵܗܹ̇ܒܼ ܝܲܨܪܵܐ ܒܝܼܫܵܐ</l>
                <l n="256">ܘܥܲܠ ܡ̇ܢ ܡܲܩܠܸܐ ܠܘܼܩܒܲܠ ܡܸܕܲܡ ܕܫܲܪܝܼܪ ܘܲܒܼܚܝܼܪ ܀</l>
                <l n="257">:ܫܲܪܝܼܪ ܕܝܼܢܵܟ ܪܲܒܿ ܕܲܝܵܢܹ̈ܐ ܕܕܼܵܐܲܝܟ ܟܠܵܐ</l>
                <l n="258">ܘܡ̇ܐܢܵܐ ܢܸܥܒܸܿܕ ܕܕܲܓܸܿܠ̄ܢ ܐܸܢܘܿܢ ܐܲܓܼܙܵܪ ܕܝܼܢܲܝ̈ܟ ܀</l>
                <l n="259">:ܕܲܓܵܠܵܐܝܼܬܼ ܫܡ݂ܲܥܢܵܝܗܝ ܠܲܫܡܵܐ ܕܕܼܝܼܢܵܟ ܟܹܐܢܵܐ</l>
                <l n="260">ܘܐܸܠܘܼ ܫ̣ܡܲܥܬܵܝܗܝ ܫܲܪܝܼܪܵܐܝܼܬܼ ܠܵܐ ܚܵܛܹ̇ܝܢ ܗ̣̄ܘܲܝܢ ܀</l>
                <l n="261">:ܚ̣ܛܲܝܢ ܐܲܝܟ ܕܲܚܛ̣ܲܝܢ ܠܦܘܼܬܼ ܕܲܟܼܝܵܢܲܢ ܢܩܸܐ ܠܲܚܛܝܼܬܼܵܐ ܗ̄ܘ̣</l>
                <l n="262">ܡܵܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܕܠܵܐ ܢܸܬܼܚܲܝܲܒܼ ܀</l>
                <l n="263">:ܥܲܠ ܚܵܘ̈ܒܵܬܲܢ ܩܲܢܝܼܛܝܼܢܲܢ ܒܟܼܠܗܘܿܢ ܚܲܝܲܝ̈ܢ</l>
                <l n="264">ܘܗܵܐ ܡܪܲܟܿܒܼܝܼܢܲܢ ܦܘܼܪ̈ܣܹܐ ܕܒܼܵܥܹ̇ܝܢ ܫܪܵܝ ܚܵܘ̈ܒܵܬܼܵܐ ܀</l>
                <l n="265">:ܫܪܝ ܚܵܘ̈ܒܵܬܲܢ ܡ̇ܪܵܐ ܕܫܲܠܝܼܛ ܥܲܠ ܚܵܘ̈ܒܵܬܲܢ</l>
                <l n="266">ܘܲܠܚܝܼ ܐܸܢܹܝܢ ܡ̣ܢ ܥܘܼܗܕܵܢܵܐ ܕܲܣܦܲܪ ܕܝܼܢܲܝ̈ܟ ܀</l>
                <l n="267">:ܐܦܸܩ ܐܸܢܹܝܢ ܡ̣ܢ ܒܹܝܬܼ ܐܲܪ̈ܟܹܿܐ ܕܕܲܝܵܢܘܼܬܼܵܟ</l>
                <l n="268">ܘܬܲܠܲܚ ܐܸܢܹܝܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀</l>
                <l n="269">:ܠܵܐ ܢܦܘܼܫ ܨܹܐܕܷܲܟ ܫܛܵܪܵܐ ܕܲܟܼܬܼܝܼܒܼ ܐܵܕܼܵܡ̇ܐܝܼܬܼ</l>
                <l n="270">ܕܠܵܐ ܢܸܬܼܚܲܬܿܪܘܼܢ ܣܵܢ̇ܐܵܘ̈ܗܝ ܕܐܵܕܼܵܡ ܒܚܵܘܒܵܘ̈ܗܝ ܕܐܕܼܵܡ ܀</l>
                <l n="271">:ܐ̄ܫܛܵܪܵܐ ܕܚܵܘ̈ܒܹܿܐ ܟܬ݂ܲܒܼ ܗ̄ܘ̣ܵܐ ܒܲܥܕܹܢ ܒܐܘܼܟܼܠܵܐ ܕܦܹܐܪܵܐ</l>
                <l n="272">ܘܲܕܼܠܵܐ ܦܲܪܥܹܗ ܚܕܼܝܼ ܣܵܛܵܢܵܐ ܒܚܵܘܒܲܬܼ ܚܵܘܒܵܘ̈ܗܝ ܀</l>
                <l n="273">:ܗܵܝ̇ ܪܸܒܿܘܼܬܼܵܐ ܕܗܵܘ̇ ܦܘܼܩܕܵܢܵܐ ܪܒܼܵܬ̤ ܥܲܠ ܝܲܠܕܵܘ̈ܗܝ</l>
                <l n="274">ܘܝܲܗ̄ܒܼ݂ܘ ܦܲܓܼܪܲܝܗܘܿܢ ܡܫܲܟܿܢܵܢܘܼܬܼܵܐ ܠܡܵܘܬܵܐ ܝܲܥܢܵܐ ܀</l>
                <l n="275">:ܐܲܝܟ ܡܸܫܟܢܹ̈ܐ ܠ݂ܒܲܟ ܦܲܓܼܪ̈ܲܝܗܘܿܢ ܡ̇ܘܬܵܐ ܨܹܐܕܼܵܘܗܝ</l>
                <l n="276">ܘܗܵܐ ܡܒܲܠܸܐ ܠܗܘܿܢ ܚܲܪܡ̇ܢܵܐܝܼܬܼ ܒܢܸܩܥܹ̈ܐ ܕܲܫܝܘܿܠ ܀</l>
                <l n="277">:ܫܝܘܿܠ ܒܵܠܲܥܬܼܵܐ ܒܸܠܥܲܬ̤ ܐܸܢܘܿܢ ܠܲܒܼܢܲܝ̈ ܥܲܦܪܵܐ</l>
                <l n="278">ܘܠܲܝܬܿ ܥܲܦܪܵܢܵܐ ܕܪܵܢܹ̇ܐ ܒܥܲܦܪܵܐ ܕܲܟܼܢܵܘܵܬܹ̈ܗ ܀</l>
                <l n="279">:ܓܵܒܹ̇ܠ ܥܦܲܪܲܢ ܚܘܼܣ ܥܲܠ ܥܲܦܪܲܢ ܕܲܗܘ̤ܵܐ ܥܲܦܪܵܐ</l>
                <l n="280">ܘܢܲܚܸܡ ܥܲܦܪܲܢ ܡ̣ܢ ܡܝܬܼܘܼܬܼܵܐ ܘܡ̣ܢ ܚܵܘ̈ܒܵܬܼܵܐ ܀</l>
                <l n="281">:ܒܲܬܼܪܹܝܢ ܡ̇ܘ̈ܬܿܝܼܢ ܕܒܼܝܼܫ ܚܲܕܼ ܡ̣ܢ ܡܲܝܬܼܝܼܢܲܢ</l>
                <l n="282">ܒܚܘܼܒܵܠ ܡ̇ܘܬܵܐ ܘܒܲܫܟܼܝܼܪ݁ܵܬܼܵܐ ܕܒܼܝܼܫܘܼܬܼ ܝܲܨܪܲܢ ܀</l>

                <pb ed="http://syriaca.org/bibl/1765" n="126"/>

                <l n="283">:ܢܲܚܸܡ ܚܲܝܲܝ̈ܢ ܪܵܚܹ̇ܡ ܚܲܝܲܝ̈ܢ ܡ̣ܢ ܬܲܪ̈ܬܷܲܗܹܝܢ</l>
                <l n="284">ܘܲܦܬܲܚ ܒܐܲܦܲܝ̈ܢ ܬܪܲܥ ܡܝܼܬܼܘܼܬܼܵܐ ܘܫܘܼܒܼܩܵܢ ܥܵܘ̣ܠܵܐ ܀</l>
                <l n="285">:ܡ̇ܘܬܵܐ ܘܥܵܘ̣ܠܵܐ ܐܸܚܲܕܼܘ ܒܐܲܦܲܝ̈ܢ ܬܪܲܥ ܢܸܟܼܠܲܝ̈ܗܘܿܢ</l>
                <l n="286">ܘܗܵܐ ܡܸܨܛܲܢܥܝܼܢ ܕܲܢܛܲܒܥܘܼܢܵܢ ܒܠܵܐ ܢܘܼܚܵܡܵܐ ܀</l>
                <l n="287">:ܐܲܢ̄ܬܿ ܫܒܼܝܼܠ ܢܘܼܚܵܡܵܐ ܘܚܘܼܣܵܝ ܚܵܘ̈ܒܹܿܐ</l>
                <l n="288">ܘܐܲܢ̄ܬܿ ܐܲܠܸܦܬܵܢ ܕܒܼܵܛܹ̇ܠ ܡ̇ܘܬܵܐ ܘܫܵܬܹ̇ܩ ܥܵܘ̣ܠܵܐ ܀</l>
                <l n="289">:ܒܚܲܕܼ ܡ̣ܢ ܓܸܢܣܲܢ ܕܪܲܫܬ̣ܵܗ̇ ܠܐܘܼܪܚܵܐ ܕܚܘܼܕܵܬܼ ܓܸܢܣܲܢ</l>
                <l n="290">ܗܲܒܼܠܲܢ ܕܢܸܪܕܹܿܐ ܠܘܼܥܕܵܐ ܦܲܐܝܵܐ ܕܚܘܼܕܵܬܼ ܚܲܝܲܝ̈ܢ ܀</l>
                <l n="291">:ܒܚܲܝܘܼܬܼ ܚܲܝܵܘ̈ܗܝ ܚܲܬܸܿܡ ܐܸܢܘܿܢ ܠܕܲܫܢܹ̈ܐ ܕܚܲܝܲܝ̈ܢ</l>
                <l n="292">ܘܲܬܼܟܼܝܼܠܝܼܢܲܢ ܕܠܵܐ ܡܕܲܓܸܿܠ ܐܲܢ̄ܬܿ ܒܫܘܼܘܕܵܝ ܡܸܠܲܝ̈ܟ ܀</l>
                <l n="293">:ܗܡܲܝܪܵܐ ܕܫܲܝܢܵܐ ܕܒܲܪ̣ܬܿ ܡ̣ܢ ܓܸܢܣܲܢ ܡܠܸܐ ܚܵܘ̈ܒܵܬܼܵܐ</l>
                <l n="294">ܘܗܵܐ ܡܸܙܕܲܝܲܚ ܒܲܫܒܼܝܼ̈ܚܵܬܵܐ ܕܐܲܠܵܗܘܼܬܼܵܟ ܀</l>
                <l n="295">:ܫܒܼܝܼܚ ܡ̣ܢ ܟܠܵܐ ܥ̣ܒܲܕܿܬܵܝܗܝ ܥܲܡܵܟ ܠܪܹܫܝܼܬܼ ܚܲܝܲܝ̈ܢ</l>
                <l n="296">ܝܲܩܲܪ ܚܲܝܲܝ̈ܢ ܡܸܛܠ ܚܲܝܵܘ̈ܗܝ ܕܗܵܘ̇ ܕܲܓܼܒ݂ܲܝܬܵܝܗܝ ܀</l>
                <l n="297">:ܚܘܼܒܵܐ ܪܲܒܵܐ ܕܠܵܐ ܡܸܬܼܡܲܠܲܠ ܚܵܘܝܼܬܿ ܨܹܐܕܵܪܘܗܝ</l>
                <l n="298">ܒܗܵܝ̇ ܕܐܲܣܸܩܬܵܝܗܝ ܠܪܵܘܡ̇ܐ ܪܲܒܵܐ ܕܲܫܡܵܟ ܀</l>
                <l n="299">:ܢܦܝܼܣܵܟ ܡ̇ܕܹܝܢ ܒܲܪ ܝܲܡܝܼܢܵܐ ܕܐܲܠܵܗܘܼܬܼܵܟ</l>
                <l n="300">ܕܬܬܼܪܲܥܸܐ ܠܲܢ ܥܲܠ ܕܐܲܪܓܸܿܙܢܵܟ ܥܵܘ̇ܠܵܐܝܼܬܼ ܀</l>
                <l n="301">:ܨܠܘܿܬܼܵܐ ܐܲܡܝܼܪ ܕܲܡܩܲܪܸܒܼ ܠܵܟ ܚܠܵܦ ܚܲܛܵܝܹ̈ܐ</l>
                <l n="302">ܗܵܐ ܥܸܕܵܢܵܐ ܕܬܼܵܒܲܥ ܛܲܟܼܣܵܐ ܕܨ̈ܠܵܘܵܬܼܵܐ ܀</l>
                <l n="303">:ܚܘܼܒܵܢܵܐܝܼܬܼ ܡܥ̈ܕܼ ܕܲܢܨܲܠܸܐ ܚܠܵܦ ܚܲܒܿܝܼܒܼܵܘ̈ܗܝ</l>
                <l n="304">ܩܲܒܸܿܠ ܡܸܠܵܘ̈ܗܝ ܒܚܘܼܒܵܐ ܕܲܦܠܸܐ ܠܒܲܣܝܼܡܘܼܬܼܵܟ ܀</l>
                <l n="305">:ܚܘܒܵܢܵܐܝܼܬܼ ܡܚܲܒܸܿܒܼ ܐܲܢ̄ܬܿ ܠܹܗ ܒܪܲܪܓܼܵܐ ܕܲܫܡܵܟ</l>
                <l n="306">ܓܡܘܿܪ ܒܲܥܒܼܵܕܼܵܐ ܦܝܵܣܵܐ ܕܡܸܠܵܘ̈ܗܝ ܕܡܸܛܠܵܬܲܢ ܀</l>
                <l n="307">:ܡܸܛܠܵܬܲܢ ܡܨܲܠܸܐ ܥܲܡܲܢ ܪܹܫܹܗ ܕܓܸܢܣܲܢ</l>
                <l n="308">ܪܵܚܹ̇ܡ ܓܸܢܣܲܢ ܫܡܲܥ ܒܲܪ ܓܸܢܣܲܢ ܘܚܘܼܣ ܥܲܠ ܓܸܢܣܲܢ ܀</l>
                <l n="309">:ܨܘܼܬܼ ܒܵܥܘܼܬܲܢܡ ܕܲܡܩܲܪܸܒܼ ܠܵܟ ܒܪܵܐ ܒܲܪ ܓܸܢܣܲܢ</l>
                <l n="310">ܘܗܲܒܼܠܲܢ ܐܝܼܕܼܵܐ ܕܚܘܼܣܵܝ ܚܵܘ̈ܒܹܿܐ ܕܒܼܵܥܹ̇ܝܢܲܢ ܠܵܟ ܀</l>
                <l n="311">:ܫܡܲܥܲܝܢ ܛܵܒܼܵܐ ܕܲܫܡܝܼܥܵܐ ܠܵܟ ܝܵܥܘܼܬܼ ܡܸܠܲܝ̈ܢ</l>
                <l n="312">ܘܐܲܦܝܼܣ ܐܲܢ̄ܬܿ ܠܵܟ ܐܸܢܗܘ̤ ܕܲܙܥܘܿܪ ܦܝܵܣܲܢ ܨܹܐܕܲܝܟ ܀</l>
                <l n="313">:ܙܥܘܿܪ ܗ̄ܘ̣ ܦܝܵܣܲܢ ܠܦܘܼܬܼ ܪܲܒܿܘܼܬܼܵܐ ܕܚܲܝܵܒܼܘܼܬܲܢ</l>
                <l n="314">ܘܲܕܼܠܵܐ ܢܦܝܼܣ ܠܵܟ ܐܵܦ ܗܝ̤ ܗܵܕܹܐ ܕܚܲܝܵܒܼܘܼܬܼܵܐ ܗ̄ܝܼ ܀</l>
                <l n="315">:ܒܐܵܓܼܘܿܢ ܚܲܫܹ̈ܐ ܕܥܲܠ ܚܵܘ̈ܒܲܬܿܢ ܪܡܹܝܢܲܢ ܟܠܢܵܫ</l>
                <l n="316">ܘܕܲܢܦܝܼܣ ܩܸܢܛܵܐ ܗ̄ܘ̣ ܘܲܕܼܠܵܐ ܢܦܝܼܣ ܬܘܼܒܼ ܩܸܢܛܵܐ ܥܦܝܼܦܵܐ ܀</l>
                <l n="317">:ܩܸܢܛܵܐ ܗ̄ܘ̣ ܕܲܢܦܝܼܣ ܒܲܕܼܠܵܐ ܣܢܝܼܩ ܐܲܢ̄ܬܿ ܕܲܢܦܝܼܣܘܼܢܵܟ</l>
                <l n="318">ܘܲܩܢܸܛ ܩܸܢܛܝܼܢ ܐܸܢܗܘ̤ ܕܠܵܐ ܢܦܝܼܣ ܥܲܠ ܣܲܟܼܠܘܼܬܲܢ ܀</l>

                <pb ed="http://syriaca.org/bibl/1765" n="127"/>

                <l n="319">:ܠܵܐ ܚܵܫܲܚ ܠܵܟ ܦܝܵܣܵܐ ܕܡܸܠܹ̈ܐ ܕܲܡܦܝܼܣܵܢܹ̈ܐ</l>
                <l n="320">ܒܗܵܝ̇ ܕܲܫܡܝܼܥ ܠܵܟ ܦܝܵܣܵܐ ܕܟܼܠܢܵܫ ܩܕܼܵܡ ܕܲܢܦܝܼܣܵܟ ܀</l>
                <l n="321">:ܚܙܸܐ ܠܵܟ ܥܵܘ̣ܠܵܐ ܕܟܼܠܗܘܿܢ ܕܵܪܹ̈ܐ ܩܕܼܵܡ ܟܠ ܒܸܪ̈ܝܵܢ</l>
                <l n="322">ܘܡ̇ܢ ܐܸܡܲ݁ܪ ܐ̄ܢܵܐ ܕܵܪܹ̈ܐ ܘܙܲܒܼܢܹ̈ܐ ܥܲܡ ܐܝܼܬܼܘܼܬܼܵܟ ܀</l>
                <l n="323">:ܥܲܡ ܐܝܼܬܼܘܼܬܵܟ ܠܒܼܝܼܟ ܐܲܢ̄ܬܿ ܣܵܟܼܵܐ ܕܡܸܣܬܲܝܟܼܵܢܹ̈ܐ</l>
                <l n="324">ܘܠܲܝܬܿ ܒܲܒܼܪܝܼܬܼܵܐ ܡܸܕܹܿܡ ܕܐܝܼܬܼܵܘܗܝ ܕܠܵܐ ܒܵܟ ܐܝܼܬܼܵܘܗܝ ܀</l>
                <l n="325">:ܥܲܡܵܟ ܐܝܼܬܼܵܘܗܝ ܥܘܼܗܕܵܢ ܣܸܦܪܹ̈ܐ ܕܲܗܘ̤ܵܘ ܘܗܵܘܹ̇ܝܢ</l>
                <l n="326">ܘܠܲܝܬܿ ܒܲܥܒܼܝܼ̈ܕܹܐ ܡܸܕܹܿܡ ܕܿܟܼܣܸܐ ܡ̣ܢ ܝܼܕܲܥܬܼܵܟ ܀</l>
                <l n="327">:ܓܠܸܐ ܠܵܟ ܥܵܘ̣ܠܲܢ ܘܙܲܕܿܝܼܩܘܼܬܼܵܐ ܕܥܝܼܪܹ̈ܐ ܘܐ̄ܢܵܫܵܐ</l>
                <l n="328">ܘܲܬܼܩܝܼܠ ܗ̄ܘ̣ ܠܵܟ ܦܘܼܪܥܵܢ ܐܲܓܼܪܵܐ ܕܛܵܒܹ̈ܐ ܘܒܼܝܼܫܹ̈ܐ ܀</l>
                <l n="329">:ܘܟܲܕܼ ܛܵܒܼ ܒܵܟ ܗ̄ܘ̣ ܟܠܡܵܐ ܕܐܝܼܬܼܵܘܗܝ ܘܲܥܬܼܝܼܕ ܕܢܸܗܘܸܐ</l>
                <l n="330">ܚܢܲܢ ܠܵܐ ܡܲܨܝܵܐ ܕܠܵܐ ܢܸܬܼܟܲܫܲܦ ܥܲܠ ܚܵܘ̈ܒܵܬܲܢ ܀</l>
                <l n="331">:ܥܲܠ ܝܵܘ̈ܒܵܬܲܢ ܡܸܬܼܫܦܝܼܢܲܢ ܩܕܼܵܡ ܪܲܒܿܘܼܬܼܵܟ</l>
                <l n="332">ܫܒܼܘܿܩ ܚܵܘ̈ܒܵܬܲܢ ܘܲܥܛܝܼ ܐ̄ܫܛܵܪܵܐ ܕܪܲܒܿܘܼܬܼ ܥܵܘ̣ܠܲܢ ܀</l>
                <l n="333">:ܚܘܼܣ ܚܲܢܵܢܵܐ ܥܲܠ ܒܝܼܫܘܼܬܿܢ ܕܥܸܫܢܲܬ̤ ܣܲܓܿܝܼ</l>
                <l n="334">ܘܩܲܪܝܼܒܼܝܼܢ ܚ̄ܢܲܢ ܕܢܸܗܘܸܐ ܚܲܒܼܪܹ̈ܐ ܠܲܣܕܼܘܿܡ̇ܝܹ̈ܐ ܀</l>
                <l n="335">:ܠܵܐ ܢܬܸܬܸܿܠ ܠܹܗ ܐܲܬܼܪܵܐ ܠܥܵܘ̣ܠܵܐ ܕܲܢܕܿܝܲܪ ܒܲܢ</l>
                <l n="336">ܕܐܸܢ ܥܵܡܲ݁ܪ ܒܲܢ ܙܥܘܿܪܝܵܐ ܠܕܝܼܢܲܢ ܬܒܲܥܬܼܵܐ ܕܲܣܕܼܘܿܡ ܀</l>
                <l n="337">:ܠܵܐ ܡ̇ܪܝ ܢܸܗܘܸܐ ܚܲܒܼܪܹ̈ܐ ܒܕܼܝܼܢܵܐ ܠܲܣܕܼܘܿܡ̇ܝܹ̈ܐ</l>
                <l n="338">ܕܕܲܠܡܵܐ ܢܵܪܦܸܐ ܫܸܡ ܒܝܼܫܘܼܬܲܢ ܒܲܕܼܡܘܼܬܼ ܗܵܢ̇ܘܿܢ ܀</l>
                <l n="339">:ܟܠܝܼ ܡ̣ܢ ܥܲܡܲܢ ܢܸܓܼܕܵܐ ܕܕܼܵܡܹ̇ܐ ܠܲܣܕܼܘܿܡ̇ܝܹ̈ܐ</l>
                <l n="340">ܘܠܵܐ ܬܨܘܼܪ ܒܐܲܪܥܲܢ ܕܡܘܼܬܼܵܐ ܣܢܝܼܬܼܵܐ ܕܐܲܪܥܵܐ ܕܲܣܕܼܘܿܡ ܀</l>
                <l n="341">:ܬܘܿܗ ܘܒܼܘܿܗ ܐܝܼܬܹܝܗ̇ ܐܲܪܥܵܐ ܕܲܣܕܼܘܿܡ ܡ̣ܢ ܟܲܕܼ ܝܸܩܕܲܬ̤</l>
                <l n="342">ܘܨܲܕܝܵܐ ܘܫܲܗܝܵܐ ܡ̣ܢ ܥܲܠ̈ܠܵܬܵܐ ܕܙܲܪܥܹ̈ܐ ܘܦܹܐܪܹ̈ܐ ܀</l>
                <l n="343">:ܠܵܐ ܟܹܝܬܼ ܢܸܚܙܹܝܗ̇ ܠܗܵܝ̇ ܡܲܪܕܿܘܼܬܵܐ ܘܠܵܐ ܟܠ ܟܠܹܗ</l>
                <l n="344">ܘܠܵܐ ܢܸܬܼܥܲܗܲܕܼ ܫܸܡ ܣܘܼܥܪ̈ܵܢܹܝܗ̇ ܒܕܼܘܼܒܵܪ ܚܲܝܲܝ̈ܢ ܀</l>
                <l n="345">:ܚܲܝܹ̈ܐ ܟܪ̈ܲܝܵܐ ܘܡܲܠܝܲܝ̈ ܚܵܘ̈ܒܹܿܐ ܚܲܝ̈ ܒܲܪܢܵܫܲܢ</l>
                <l n="346">ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܚܲܝܲܝ̈ܢ ܡܲܠܝܲܝ̈ ܚܵܘ̈ܒܹܿܐ ܀</l>
                <l n="347">:ܠܵܐ ܬܚܲܝܸܒܼ ܠܲܢ ܒܚܲܝܵܒܼܘܼܬܼܵܐ ܕܚܵܘܒܲܬܼ ܚܵܘܒܲܝ̈ܢ</l>
                <l n="348">ܕܗܵܐ ܚܵܒܼ݂ܢܲܢ ܠܲܢ ܠܩܲܠܝܼܠ ܢܸܓܼ̈ܕܹܿܐ ܕܥܲܠ ܚܵܘ̈ܒܵܬܲܢ ܀</l>
                <l n="349">:ܟܲܕܼܘ ܪܕܿܝܬܵܗ̇ ܠܛܵܠܘܿܡܘܼܬܲܢ ܒܲܕܼܡܸܬܼܚܲܙ̈ܝܵܢ</l>
                <l n="350">ܠܵܐ ܬܵܘܣܸܦ ܠܲܢ ܢܸܓܼ̈ܿܕܹܿܐ ܥܦܝܼܦܹ̈ܐ ܕܠܵܐ ܢܹܐܒܲܕܼ ܠܲܢ ܀</l>
                <l n="351">:ܐܲܪܝܼܡ ܫܲܒܼܛܵܟ ܡ̣ܢ ܡܲܚ̈ܘܵܬܼܵܐ ܕܦܲܓܼܪܲܢ ܘܐܲܪܥܲܢ</l>
                <l n="352">ܘܲܟܼܐܝܼ ܒܟܸܢܫܹ̈ܐ ܕܲܫܡܲܝܵܢܹ̈ܐ ܕܠܵܐ ܢܲܟܿܘܿܢܵܢ ܀</l>

                <pb ed="http://syriaca.org/bibl/1765" n="128"/>

                <l n="353">:ܫܲܝܸܢ ܐܸܢܘܿܢ ܕܠܵܐ ܢܚܵܘܘܿܢ ܠܲܢ ܐܲܦܹ̈ܐ ܕܚܸܡܬܼܵܐ</l>
                <l n="354">ܘܲܢܫܲܝܢܘܼܢܵܝܗܝ ܠܐܵܐܲܪ ܕܲܕܼܠܝܼܚ ܡܸܛܠ ܥܵܘ̣ܠܲܢ ܀</l>
                <l n="355">:ܪܡܘܿܙ ܠܹܗ ܠܐܲܪܟܿܘܿܢ ܕܐܲܚܝܼܕܼ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ</l>
                <l n="356">ܕܢܲܪܡܸܐ ܦܓܼܘܼܕܹ̈ܐ ܕܲܡܫܲܝܢܘܼܬܼܵܐ ܒܙܲܒܼܢܹ̈ܐ ܫܓܼܝܼܫܹ̈ܐ ܀</l>
                <l n="357">:ܩܪܝܼ ܘܙܲܗܲܪܲܝܗܝ ܠܪܘܼܚܵܐ ܕܐܲܚܝܼܕܼ ܫܘܼܠܛܵܢ ܪܘܼܚܵܐ</l>
                <l n="358">ܕܢܸܬܼܟܿܘܿܣ ܚܹܐܦܵܐ ܕܙܵܘܥܵܘ̈ܗܝ ܕܐܵܐܲܪ ܡ̣ܢ ܩܲܫܝܘܼܬܼܵܐ ܀</l>
                <l n="359">:ܣܝܼܡ ܠܹܗ ܛܲܟܼܣܵܐ ܠܡܛܲܟܿܣܵܢܵܐ ܕܙܲܒܼܢܹ̈ܐ ܚܲܪ̈ܫܹܐ</l>
                <l n="360">ܕܢܲܠܸܦ ܐܸܢܘܿܢ ܠܡܸܛܲܪ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀</l>
                <l n="361">:ܒܫܘܼܚܠܵܦܲܝ̈ܗܘܿܢ ܕܕܲܠܵܐ ܛܲܟܼܣܵܐ ܙܥܲܪ݂ ܟܠ ܡܸܕܹܿܡ</l>
                <l n="362">ܘܠܵܐ ܡ̣ܢ ܦܵܫ̣ ܡܸܕܹܿܡ ܕܠܵܐ ܐܸܬܼܡܲܣܟܲܢ ܡ̣ܢ ܡ̇ܐ ܕܐܝܼܬܼܵܘܗܝ ܀</l>
                <l n="363">:ܡܸܣܟܹܿܝܢ ܘܲܨܪܝܼܟ ܥܘܼܡܪܵܐ ܕܐ̄ܢܵܫܵܐ ܡ̣ܢ ܟܠ ܛܵܒܼ̈ܢ</l>
                <l n="364">ܘܲܡܙܲܠܗܲܙ ܗ̄ܘ̣ ܡ̇ܙܘܿܢ ܦܲܓܼܪܵܐ ܘܥܸܢܝܵܢ ܢܦܫܵܐ ܀</l>
                <l n="365">:ܥܪܲܩ ܠܹܗ ܡܸܢܲܢ ܢܝܵܚܵܐ ܕܦܲܓܼܪܵܐ ܘܲܕܪܲܥܝܵܢܵܐ </l>
                <l n="366">ܘܩܵܡ̣ ܒܲܪܢܵܫܲܢ ܐܲܝܟ ܐܝܼܠܵܢܵܐ ܒܝܵܘܡܲܝ̈ ܣܲܬܼܘܵܐ ܀</l>
                <l n="367">:ܠܣܲܬܼܘܵܐ ܟܡܝܼܪܵܐ ܕܵܡܹ̇ܐ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ</l>
                <l n="368">ܘܠܲܝܬܿ ܒܘܼܝܵܐܐ ܕܡܲܩܢܹܐ ܣܲܒܼܪܵܐ ܒܐܲܝܕܼܵܐ ܕܦܲܐܝܵܐ ܀</l>
                <l n="369">:ܠܲܝܬܿ ܟܠ ܟܠܹܗ ܥܘܼܗܕܵܢ ܡܸܕܹܿܡ ܕܢܝܼܚ ܘܲܡܫܲܝܲܢ</l>
                <l n="370">ܐܸܠܵܐ ܩܵܠܵܐ ܕܲܫܟܼܝܼܪ̈ܵܬܼܵܐ ܕܪܵܥܹ̇ܡ ܒܐܲܪܥܵܐ ܀</l>
                <l n="371">:ܩܵܠܵܐ ܕܥܵܘ̣ܠܵܐ ܪܵܥܹ̇ܡ ܒܲܠܚܘܿܕܼ ܒܹܝܬܼ ܐܲܪ̈ܥܵܢܹܐ</l>
                <l n="372">ܘܩܵܠ ܛܵܒܼܵܬܼ̈ܐ ܫܠܹܐ ܐܲܝܟ ܡܝܼܬܼܵܐ ܕܠܵܐ ܚܝܘܼܬܼܵܐ ܀</l>
                <l n="373">:ܙܢܲܝ̈ ܛܵܒܼܵܬܼ̈ܐ ܡ̣ܝܬܼܘܼ ܐܲܝܟ ܡܝܼܬܼܵܐ ܕܠܵܐ ܥܘܼܦܵܝܵܐ</l>
                <l n="374">ܘܲܛܥ̣ܵܘ ܐܸܢܘܿܢ ܣܵܥܘܿܪ݁ܲܝܗܘܿܢ ܐܲܝܟ ܕܲܠܡܝܼܬܵܐ ܀</l>
                <l n="375">:ܡ̣ܝܼܬܼ ܛܵܒܼܵܬܼ̈ܐ ܘܲܚ̣ܝܵܘ ܐܵܕܫܹ̈ܐ ܕܫܟܼܝܼܪ̈ܵܬܼܵܐ</l>
                <l n="376">ܘܵܝ ܠܲܢ ܕܲܗ̤ܘܲܝܢ ܡܝܼ̈ܬܹܐ ܠܩܘܼܫܬܵܐ ܘܚܲܝܹ̈ܐ ܠܥܵܘ̣ܠܵܐ ܀</l>
                <l n="377">:ܚܢܲܢ ܢܲܚܸܡܢܵܝܗܝ ܠܥܵܘ̣ܠܵܐ ܡܝܼܬܼܵܐ ܒܥܵܘ̇ܠܵܘܼܬܲܢ</l>
                <l n="378">ܘܲܒܼܚܲܪܡܘܼܬܲܢ ܩܛ̣ܲܠܢܲܢ ܥܘܸܠܹ̈ܐ ܕܙܲܕܿܝܼܩܘܼܬܼܵܐ ܀</l>
                <l n="379">:ܚܢܲܢ ܓܲܙܝܼܢܵܗ̇ ܠܙܲܕܿܝܼܩܘܼܬܲܢ ܡ̣ܢ ܝܲܠ̈ܕܵܬܼܵܐ</l>
                <l n="380">ܘܠܵܐ ܝܲܗ̣̄ܒܼܢܲܢ ܠܵܗ̇ ܠܲܡܪܒܵܝܘܼ ܦܹܐܪܹ̈ܐ ܕܚܘܼܒܵܐ ܀</l>
                <l n="381">:ܠܦܸܪܥܘܿܢ ܕܵܡ̇ܝܵܐ ܚܲܪܡ̇ܢܘܼܬܲܢ ܕܠܘܼܩܒܲܠ ܩܘܼܫܬܵܐ</l>
                <l n="382">ܘܛܵܟ ܚܲܪܡ̇ܢܵܐ ܗ̄ܝ̣ ܠܵܐ ܡܫܲܝܢܘܼܬܲܢ ܡ̣ܢ ܕܡܸܨܪ̈ܵܝܹܐ ܀</l>
                <l n="383">:ܦܸܪܥܘܿܢ ܦܲܓܼܪܹ̈ܐ ܕܥܘܸܠܹ̈ܐ ܚܲܢܸܩ ܒܡܲܝܵ̈ܐ ܕܢܲܗܪܵܐ</l>
                <l n="384">ܚܢܲܢ ܚܲܝܘܼܬܼܵܐ ܕܢܲܦܫܵܐ ܛܲܒܵܥ̄ܢ ܒܡܵܡܘܿܠ ܥܵܘ̣ܠܵܐ ܀</l>
                <l n="385">:ܚܲܝܹ̈ܐ ܕܢܲܦܫܵܐ ܠܵܐ ܡ̇ܝܘܿܬܿܬܼܵܐ ܡܡܝܼܬܼܝܼܢ ܐ̄ܢܵܫܵܐ</l>
                <l n="386">ܠܵܐ ܗ̄ܘ̣ܵܐ ܕܡ̇ܝ̇ܬܵܐ ܐܸܠܵܐ ܕܗܵܘ̇ܝܵܐ ܡܝܼܬܿܬܵܐ ܕܥܵܘ̣ܠܵܐ ܀</l>
                <l n="387">:ܒܝܼܫ ܗ̄ܘ̣ ܡ̇ܘܬܵܐ ܕܡܝܼܬܼܘܼܬܼ ܥܵܘ̣ܠܵܐ ܡ̣ܢ ܟܠ ܡܵܘܬܿܝܼ̈ܢ</l>
                <l n="388">ܘܣܵܗܹ̇ܕ ܩܵܠܵܐ ܕܡܲܚܹܐ ܡܝܼ̈ܬܹܐ ܕܬܲܪܓܸܿܡ ܗܵܠܹܝܢ ܀</l>

                <pb ed="http://syriaca.org/bibl/1765" n="129"/>

                <l n="389">:ܠܵܘ ܠܲܡ ܡ̇ܘܬܵܐ ܗ̄ܘ̣ ܐܲܝܢܵܐ ܕܩܵܛܹ̇ܠ ܦܲܓܼܪܵܐ ܒܲܠܚܘܿܕ</l>
                <l n="390">ܐܸܠܵܐ ܕܐܲܝܢܵܐ ܕܡ̇ܘܒܸܿܕܼ ܐܲܟܲܚ̄ܕܼ ܦܲܓܼܪܵܐ ܘܢܲܦܫܵܐ ܀</l>
                <l n="391">:ܦܲܓܼܪܵܐ ܘܢܲܦܫܵܐ ܡ̇ܘܒܸܿܕ ܐܲܟܼܚ̄ܕܼ ܒܝܵܘܡ̇ܐ ܕܕܼܝܼܢܵܐ</l>
                <l n="392">ܘܵܝ ܠܲܢ ܕܲܩܪܸ݂ܒܼ ܝܵܘܡ̇ܐ ܕܕܼܝܼܢܠܐ ܕܣܵܥܲ݁ܪ ܗܵܠܹܝܢ ܀</l>
                <l n="393">:ܘܵܝ ܠܲܢ ܕܐܸܒܼ݂ܕܼ ܦܲܓܼܪܵܢ ܗܵܪܟܵܐ ܒܟܲܦܢܵܐ ܘܟܹܐܒܹ̈ܐ</l>
                <l n="394">ܘܲܥܬܼܝܼܕܝܼܢܲܢ ܠܡܸܫܬܲܢܵܩܘܼ ܒܦܲܓܼܪܵܐ ܘܢܲܦܫܵܐ ܀</l>
                <l n="395">:ܘܵܝ ܠܲܢ ܕܲܒܼܠ̣ܝܼܢ ܒܡܸܣܟܹܿܢܘܼܬܵܐ ܒܥܘܼܡܪܵܐ ܕܙܲܒܼܢܵܐ</l>
                <l n="396">ܘܲܒܼܗܵܘ̇ ܕܲܥܬܼܝܼܕܼ ܡܸܬܓܲܠܙܝܼܢܲܢ ܡ̣ܢ ܟܠ ܛܵܒܼ̈ܢ ܀</l>
                <l n="397">:ܘܵܝ ܠܲܢ ܕܿܗ̤ܘܲܝܢ ܘܠܵܐ ܗ̤ܘܲܝܢ ܫܲܦܝܼܪ ܒܕܼܘܼܒܵܪ ܚܲܝܲܝ̈ܢ</l>
                <l n="398">ܘܡܸܬܼܢܲܚܡܝܼܢܲܢ ܘܠܵܐ ܗܵܘܹ̇ܝܢܲܢ ܠܦܘܼܬܼ ܢܘܼܚܵܡܲܢ ܀</l>
                <l n="399">:ܥܡ݂ܲܪܢܲܢ ܒܐܲܪܥܵܐ ܘܠܵܐ ܐܲܟܲܫܲܪܢܲܢ ܒܬܼܵܘܬܵܒܼܘܼܬܵܗ̇</l>
                <l n="400">ܘܐܲܝܟܲܢ ܒܗܵܘ̇ ܕܘܼܒܵܪܵܐ ܕܲܫܡܲܝܵܢܹ̈ܐ ܀</l>
                <l n="401">:ܠܲܝܬܿ ܠܲܢ ܡ̇ܕܹܝܢ ܐܲܬܼܪܵܐ ܕܐܝܼܬܼܵܘܗܝ ܒܹܝܬܼ ܦܘܼܠܚܵܢܵܐ</l>
                <l n="402">ܐܸܠܵܐ ܒܲܠܚܘܿܕܼ ܗܵܝ̇ ܓܹܗܲܢܵܐ ܕܠܵܐ ܡܸܬܼܦܲܠܚܵܐ ܀</l>
                <l n="403">:ܘܵܝ ܠܲܢ ܕܲܠܡܵܐ ܬܲܡ̇ܢ ܗܵܘܹ̇ܐ ܥܘܼܡܪܵܐ ܕܚܲܝܲܝ̈ܢ</l>
                <l n="404">ܒܗܵܘ̇ ܦܘܼܠܚܵܢܵܐ ܕܲܡܠܸܐ ܒܸܟܼܝܵܐ ܘܚܘܼܪܵܩ ܫܸܢܹ̈ܐ ܀</l>
                <l n="405">:ܠܵܐ ܠܲܡ ܬܸܗܘܸܐ ܗܵܕܹܐ ܕܐܸܡ̇ܪܹܬܼ ܠܦܘܼܬܼ ܚܵܘ̈ܒܵܬܲܢ</l>
                <l n="406">ܘܠܵܐ ܢܸܬܼܓܲܙܹܐ ܡ̣ܢ ܛܵܒܼܵܬܼ̈ܐ ܕܲܬܼܢܵܢ ܘܕܲܠܗܲܠ ܀</l>
                <l n="407">:ܠܵܐ ܠܲܡ ܢܸܦܘܿܩ ܡ̣ܢ ܗܵܢ ܥܵܠܡܵܐ ܥܲܪܛܸܠܵܐܝܼܬܼ</l>
                <l n="408">ܘܢܹܐܙܲܠ ܢܸܗܘܸܐ ܨܪ̈ܝܼܟܲܝ ܫܘܼܒܼܚܵܐ ܒܗܵܘ̇ ܬܘܼܩܵܢܵܐ ܀</l>
                <l n="409">:ܠܵܐ ܢܸܬܼܢܲܟܼܪܸܐ ܡ̣ܢ ܗܵܘ̇ ܫܘܼܒܼܚܵܐ ܡܫܲܒܲܚ ܛܵܒܹ̈ܐ</l>
                <l n="410">ܘܠܵܐ ܢܲܦܩܘܼܢܵܢ ܐܲܝܟ ܗܵܘ̇ ܕܲܢܦܲܩ̣ ܡ̣ܢ ܡܸܫܬܿܘܼܬܼܵܐ ܀</l>
                <l n="411">:ܛܘܼܒܹ̈ܐ ܛܵܒܹ̈ܐ ܡ̣ܠܲܟܼܬܿ ܠܹܗ ܠܓܸܢܣܲܢ ܒܚܕܼ ܒܲܪ ܓܸܢܣܲܢ</l>
                <l n="412">ܘܠܵܐ ܢܸܬܿܕܓܲܠ ܫܘܼܘܕܵܝ ܡܸܠܲܝ̈ܟ ܒܝܲܕܼ ܪܲܦܝܘܼܬܿܢ ܀</l>
                <l n="413">:ܪܦܹܝܢܲܢ ܣܲܓܿܝܼ ܘܲܒܼܗܝܼܠܝܼܢܲܢ ܒܦܘܼܠܚܵܢ ܩܘܼܫܬܵܐ</l>
                <l n="414">ܘܡܲܐܝܼܢܵܐ ܠܲܢ ܠܡܸܥܡܲܠ ܩܲܠܝܼܠ ܒܲܕܼܫܲܦܝܼܪ̈ܢ ܀</l>
                <l n="415">:ܣܲܓܿܝܼ ܘܲܣܒܲܝܼܣ ܝܘܼܬܼܪܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ</l>
                <l n="416">ܘܠܵܐ ܪܵܓܵܐ ܠܲܢ ܕܢܸܣܲܒ݂ ܡܸܢܹܗ ܚܲܕܼ ܫܵܡܘܿܢܵܐ ܀</l>
                <l n="417">:ܕܚܝܼܠ ܕܝܼܢܵܐ ܕܗܵܘܹ̇ܐ ܬܲܡܵܢ ܒܗܵܘ̇ ܕܘܼܒܵܪܵܐ</l>
                <l n="418">ܘܠܵܐ ܡܲܪܦܸܐ ܠܲܢ ܘܠܵܐ ܫܵܡܘܿܢܵܐ ܡ̣ܢ ܚܵܘ̈ܒܵܬܲܢ ܀</l>
                <l n="419">:ܥܕܲܡ̇ܐ ܠܡܸܠܬܼܵܐ ܕܒܲܛܝܼܠ ܫܸܡܥܵܗ̇ ܬܵܒܲܥ̇ ܒܐܝܼܕܲܝ̈ܢ</l>
                <l n="420">ܘܠܵܐ ܪܢܲܝܼܢ ܡܸܡܬܼܘܿܡ ܘܠܵܐ ܪܵܢܹ̇ܝܢܲܢ ܒܗܵܘ̇ ܒܘܼܚܪܵܢܵܐ ܀</l>
                <l n="421">:ܗܵܘ̇ ܒܘܼܚܪܵܢܵܐ ܣܠܸܩ ܥܲܠ ܪܸܥܝܵܢܝ ܪܵܥܹ̇ܐ ܒܡܸܠܹ̈ܐ</l>
                <l n="422">ܘܙܵܥ ܘܐܸܬܼܒܲܠܗܝ̣ ܘܫܲܪܝܼ ܡܪܲܟܸܿܒܼ ܦܝܵܣܵܐ ܕܡܸܠܹ̈ܐ ܀</l>
                <l n="423">:ܦܝܵܣܵܐ ܪܲܓܿܬܹܗ ܠܪܸܥܝܵܢܝ ܣܲܟܼܠܵܐ ܠܲܡܪܲܟܵܒܼܘܼ</l>
                <l n="424">ܕܝܵ̇ܕܲܥ ܡܚܝܼܠ ܗ̄ܘ̣ ܠܲܡܪܲܟܵܒܼܘܼ ܙܢܲܝ̈ ܕܘܼܒܵܪܹ̈ܐ ܀</l>

                <pb ed="http://syriaca.org/bibl/1765" n="130"/>

                <l n="425">:ܦܫܝܼܩ ܗ̄ܘ̣ ܦܝܵܣܵܐ ܠܲܡܦܝܼܣܵܢܹ̈ܐ ܛܵܒܼ ܡ̣ܢ ܥܲܡܠܹ̈ܐ</l>
                <l n="426">ܘܡܸܛܠ ܗܵܕܹܐ ܓ̣ܒܼܵܐ ܠܹܗ ܪܸܥܝܵܢܝ ܗܵܘ̇ ܕܲܦܫܝܼܩܵܐ ܀</l>
                <l n="427">:ܠܲܚܒܸܢܵܢܵܐ ܠܵܐ ܪܵܓܵܐ ܠܹܗ ܠܡܸܪܕܵܐ ܒܥܲܡܠܹ̈ܐ</l>
                <l n="428">ܕܝܵ̇ܕܲܥ ܕܵܫܚܝܼܩ ܕܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀</l>
                <l n="429">:ܡ̣ܢ ܨܹܝܕܼ ܥܲܡܠܹ̈ܐ ܪ̈ܘܼܚܵܢܵܝܹܐ ܥܪܲܩ ܐܵܦ ܪܸܥܝܵܢܝ</l>
                <l n="430">ܘܗܵܐ ܡܚܲܝܸܛ ܠܹܗ ܢܲܚܬܵܐ ܕܡܸܠܹ̈ܐ ܕܢܸܬܼܟܲܣܸܐ ܒܹܗ ܀</l>
                <l n="431">:ܥܲܪܛܸܠܵܐܝܼܬܼ ܚ̣ܙܵܐ ܠܲܩܢܘܿܡܹܗ ܥܲܪܛܸܠܵܝܵܐ</l>
                <l n="432">ܘܲܫܩ݂ܲܠ ܡܸܠܹ̈ܐ ܦܪ݂ܲܣ ܥܲܠ ܐܲܦܵܘ̈ܗܝ ܡ̣ܢ ܟܘܼܚܵܕܼܵܐ ܀</l>
                <l n="433">:ܒܡܸܠܹ̈ܐ ܓ̣ܒܼܵܐ ܠܹܗ ܠܲܡܟܲܣܵܝܘܼ ܠܲܫܠܝܼܚܘܼܬܹܗ</l>
                <l n="434">ܒܗܵܝ̇ ܕܲܫܡܝܼܥ ܠܹܗ ܕܟܲܣܝܼ ܗܵܠܹܝܢ ܠܲܕܼܕܼܵܡܹ̇ܝܢ ܠܹܗ ܀</l>
                <l n="435">:ܩܵܠ ܚܲܟܿܝܼܡܵܐ ܫܡ݂ܲܥ ܕܲܡܟܲܐܲܪ ܠܲܚܒܸܢܵܢܵܐ</l>
                <l n="436">ܘܐܲܝܟ ܕܡ̣ܢ ܫܸܢܬܼܵܐ ܡܥܝܼܪ ܠܲܪ̈ܦܲܝܵܐ ܠܘܵܬܼ ܦܘܼܠܚܵܢܵܐ ܀</l>
                <l n="437">:ܥܕܲܡ̇ܐ ܠܐܸܡܲܬܼܝ ܩܥ̣ܵܐ ܚܲܟܿܝܼܡܵܐ ܠܲܚܒܸܢܵܢܵܐ</l>
                <l n="438">ܕܵܡ̇ܟܲܬܿ ܘܫܵܠܹ̇ܝܬܿ ܡ̣ܢ ܦܘܼܠܚܵܢܵܐ ܕܙܲܕܿܝܼܩܘܼܬܵܐ ܀</l>
                <l n="439">:ܨܠܸܡ ܫܵܘܫܡܵܢܵܐ ܨܵܪ ܠܹܗ ܠܫܲܠܦܵܐ ܡܲܐܝܼܢ ܥܲܡܠܹ̈ܐ</l>
                <l n="440">ܕܢܸܬܼܒܲܩܸܐ ܒܹܗ ܘܲܢܥܝܼܪ ܗܵܘܢܹܗ ܠܘܵܬܼ ܦܘܼܠܚܵܢܵܐ ܀</l>
                <l n="441">:ܚܙܝܼ ܠܫܵܘܫܡܵܢܵܐ ܡܲܠܸܠ ܥܲܡܹܗ ܕܝܼܩܝܼܪ ܠܹܒܸܿܗ</l>
                <l n="442">ܘܝܼܠܲܦ ܡܸܢܹܗ ܙܢܲܝ̈ ܟܵܫܪܘܼܬܼܵܐ ܘܥܝܼܪܘܼܬܼ ܢܲܦܫܵܐ ܀</l>
                <l n="443">:ܚܙܝܼ ܟܡܵܐ ܥܝܼܪܵܐ ܢܲܦܫܹܗ ܕܫܝܼܛܵܐ ܠܘܵܬܼ ܦܘܼܠܚܵܢܹܗ</l>
                <l n="444">ܘܐܲܥܝܼܪ ܙܵܘܥܲܝ̈ܟ ܠܘܵܬܼ ܦܘܼܠܚܵܢܵܐ ܕܫܲܦܝܼܪ̈ܵܬܼܵܐ ܀</l>
                <l n="445">:ܚܙܝܼ ܕܲܡܛܲܝܸܒܼ ܡ̇ܙܘܿܢ ܚܲܝܵܘ̈ܗܝ ܩܕܼܵܡ ܥܸܕܵܢܵܐ</l>
                <l n="446">ܘܛܲܝܸܒܼ ܐܵܦ ܐܲܢ̄ܬܿ ܙܘܵܕܹ̈ܐ ܕܲܡܛܲܝܲܒܼ ܠܵܟ ܀</l>
                <l n="447">:ܚܙܝܼ ܕܠܵܐ ܕܦܵܩܕܿܝܼܢ ܘܠܵܐ ܕܡܸܬܼܦܲܩܕܿܝܼܢ ܐܝܼܬܼ ܒܲܝܢܲܝܗܘܿܢ</l>
                <l n="448">ܘܐܲܦܝܼܣ ܐܵܢ̄ܬܿ ܠܵܟ ܩܕܼܵܡ ܕܲܢܦܝܼܣܵܟ ܐ̄ܚܪܹܝܢ ܥܲܠ ܥܲܡܠܹ̈ܐ ܀</l>
                <l n="449">:ܗܵܠܹܝܢ ܡܸܠܹ̈ܐ ܫܡ݂ܲܥܘ ܚܘܼܫܵܒܲܝ̈ ܣܵܢ̇ܝܲܝ̈ ܥܲܡܠܹܐ</l>
                <l n="450">ܘܐܲܪܡܝܼܘ ܐܝܼܕܼܵܐ ܒܥܲܡܠܵܐ ܕܡܸܠܹ̈ܐ ܡܦܝܼܣܵܢ̈ܝܵܬܼܵܐ ܀</l>
                <l n="451">:ܦܝܵܣܵܐ ܕܡܸܠܹ̈ܐ ܣܵܡ̣ ܫܲܬܸܐܣܬܼܵܐ ܠܲܒܼܢܲܝ̈ ܥܲܡܠܹ̈ܐ</l>
                <l n="452">ܕܕܲܡ ܡ̣ܢ ܡܸܠܹ̈ܐ ܢܸܗܘܘܿܢ ܒܵܢܹ̇ܝܢ ܒܸܢܝܵܢ ܥܲܡܠܹ̈ܐ ܀</l>
                <l n="453">:ܒܸܢܝܵܢ ܥܲܡܠܹ̈ܐ ܒܥܹ̇ܝܬܼ ܕܐܹܚܵܘܸܐ ܠܒܼܵܢܲܝ̈ ܥܲܡܠܹ̈ܐ</l>
                <l n="454">ܕܢܸܗܘܘܿܢ ܒܵܢܹ̇ܝܢ ܕܘܼܒܵܪ̈ܲܝܗܘܿܢ ܠܥܸܠ ܡ̣ܢ ܡܸܠܲܝ̈ ܀</l>
                <l n="455">:ܐܘܿ ܒܲܬܵܝܹ̈ܐ ܕܒܸܢܝܵܢ ܥܲܡܠܹ̈ܐ ܪܼ̈ܘܚܵܢܵܝܹܐ</l>
                <l n="456">ܒܢܵܘ ܥܲܠ ܡܸܠܲܝ̈ ܥܲܡܠܹ̈ܐ ܕܕܼܘܼܒܵܪ̈ܲܝܟܿܘܿܢ ܀</l>
                <l n="457">:ܬܵܘ ܕܲܡܦܝܼܣܝܼܢ ܥܲܠ ܫܘܼܒܼܩܵܢܵܐ ܕܲܙܢܲܝ̈ ܥܵܘ̣ܠܵܐ</l>
                <l n="458">ܡܲܕܼܟܼܘ ܡܸܠܲܬܼܝ ܥܲܡ ܡܸܠܲܝ̈ܟܿܘܿܢ ܒܚܲܫܵܐ ܘܕܸܡܥܹ̈ܐ ܀</l>

                <pb ed="http://syriaca.org/bibl/1765" n="131"/>

                <l n="459">:ܬܵܘ ܕܲܓܼܡܝܼܪܝܼܢ ܒܕܸܘܒܵܪ̈ܲܝܗܘܿܢ ܐܲܟܼܡܵܐ ܕܡܲܨܝܵܐ</l>
                <l n="460">ܪܘܿܣܘ ܥܲܡܠܲܝ̈ܟܿܘܿܢ ܐܲܝܟ ܚܵܘܣܵܢܵܐ ܥܲܠ ܚܲܛܝܹ̈ܐ ܀</l>
                <l n="461">:ܬܵܘ ܚܲܛܵܝܹ̈ܐ ܕܲܚܛܵܘ̣ ܘܐܲܣܟܸܿܠܘ ܐܲܝܟ ܚܲܛܵܝܹ̈ܐ</l>
                <l n="462">ܪܕܼܵܘ ܥܲܡ ܡܸܠܹ̈ܐ ܕܡܲܠ̈ܝܵܢ ܗܸܪܓܵܐ ܕܥܲܠ ܚܲܛܵܝܹ̈ܐ ܀</l>
                <l n="463">:ܒܗܸܪܓܵܐ ܕܡܸܠܹ̈ܐ ܕܥܲܠ ܚܲܛܝܹ̈ܐ ܗܸܪܓܸܿܬ̤ ܡܸܠܲܬܼܝ</l>
                <l n="464">ܕܐܲܠܸܦ ܐܸܢܘܿܢ ܐܘܼܪܚܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀</l>
                <l n="465">:ܚܢܵܢܵܐ ܘܪ̈ܲܚܡܹܐ ܡܲܕܸܟ ܪܸܥܝܵܢܝ ܒܣܲܡܵܐ ܕܡܸܠܹ̈ܐ</l>
                <l n="466">ܕܲܒܼܝܲܕܼ ܡܸܠܹ̈ܐ ܢܸܫܬܿܘܿܢ ܐ̄ܢܵܫܵܐ ܚܢܵܢܵܐ ܘܪ̈ܲܚܡܹܐ ܀</l>
                <l n="467">:ܒܫܸܩܝܵܐ ܕܡܸܠܹ̈ܐ ܡܲܕܿܟܹܬܼ ܣܲܡܵܐ ܕܚܘܼܣܵܝ ܚܵܘ̈ܒܹܿܐ</l>
                <l n="468">ܘܡܸܬܼܝܲܐܲܒܼ ܐ̄ܢܵܐ ܕܢܸܫܬܹܿܝܘܗܝ ܟܠܢܵܫ ܘܢܸܥܛܹܐ ܥܵܘ̣ܠܹܗ ܀</l>
                <l n="469">:ܒܗܵܢܵܐ ܢܝܼܫܵܐ ܣܵܡܹ̇ܬܼ ܢܝܼܫܵܐ ܕܫܸܡ ܒܵܥܘܼܬܼܵܐ</l>
                <l n="470">ܕܐܸܒܼܥܹܐ ܘܐܲܦܝܼܣ ܥܲܠ ܚܵܘ̈ܒܵܬܼܵܐ ܕܝܼܠܝܼ ܘܲܕܚܲܒܼܪ̈ܲܝ ܀</l>
                <l n="471">:ܬܵܘ ܟܹܝܬܼ ܚܲܒܼܪ̈ܲܝ ܗܘ̤ܵܘ ܠܝܼ ܚܲܒܼܪܹ̈ܐ ܒܲܦܝܵܣ ܡܸܠܹ̈ܐ</l>
                <l n="472">ܘܲܢܦܝܼܣ ܐܲܟܼܚ̄ܕ ܠܗܵܘ̇ ܠܵܐ ܣܢܝܼܩܵܐ ܕܒܼܵܥܹ̇ܐ ܦܝܵܣܵܐ ܀</l>
                <l n="473">:ܒܵܥܹ̇ܐ ܦܝܵܣܵܝܐ ܠܵܐ ܗ̄ܘ̣ܵܐ ܕܒܼܵܥܹ̇ܐ ܐܲܝܟ ܡ̇ܐ ܕܐܸܡ̇ܪܹܬܼ</l>
                <l n="474">ܐܸܠܵܐ ܕܢܲܠܸܦ ܠܲܡܦܝܼܣܵܢܹ̈ܐ ܕܲܢܦܝܼܣܘܼܢܵܝܗܝ ܀</l>
                <l n="475">:ܒܲܕܡܘܼܬܼ ܪܲܒܵܐ ܩܵܐܹ̇ܡ ܪܸܡܙܹܗ ܠܥܸܠ ܡ̣ܢ ܪܹܫܲܢ</l>
                <l n="476">ܘܵܡܚܲܟܸܿܡ ܠܲܢ ܘܠܵܐ ܡܸܬܼܚܲܟܿܡܵܐ ܫܲܒܼܪܘܼܬܼ ܢܲܦܫܲܢ ܀</l>
                <l n="477">:ܡܚܲܟܸܿܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܥܲܛܠܲܝ̈ ܠܸܒܵܐ</l>
                <l n="478">ܕܫܵܝ̇ܛܝܼܢ ܣܸܦܪܹ̈ܐ ܕܪܲܒܵܘܼܬܼܵܟ ܡܲܠܝܲܬܼ ܚܲܝܹ̈ܐ ܀</l>
                <l n="479">:ܚܙܝܼ ܕܲܡܚܝܼܠܵܐ ܗ̄ܘ̣ ܟܝܵܢܵܐ ܕܡܸܢܲܢ ܒܲܡܚܝܼ̈ܠܵܬܼܵܐ</l>
                <l n="480">ܘܠܵܐ ܬܲܩܸܨ ܠܹܗ ܚܵܐܹ̇̄ܒܼ ܟܠܫܵܥ ܡ̣ܢ ܚܘܼܬܼܚܵܬܼܵܘ̈ܗܝ ܀</l>
                <l n="481">:ܐܲܢ̄ܬܿܘܼ ܓ̣ܒܲܠܬܵܝܗܝ ܡ̣ܢ ܕܲܚܝܼܚܵܐ ܐܲܝܟ ܕܲܫܦ݂ܲܪ ܠܵܟ</l>
                <l n="482">ܘܥܲܡܹܗ ܕܡܸܕܪܹܗ ܚܠܲܛܬ݂ܿ ܚܘܼ̈ܬܼܚܵܬܹܐ ܕܝܲܨܪܵܐ ܪܲܦܝܵܐ ܀</l>
                <l n="483">:ܝܲܨܪܵܐ ܪܲܦܝܵܐ ܡܲܕܼܟ ܪܸܡܙܵܟ ܥܲܡ ܕܲܚܝܼܚܹܗ</l>
                <l n="484">ܘܠܵܐ ܡܨܸܐ ܡܚܲܝܸܨ ܠܪܲܦܝܘܼܬܼ ܡܸܕܼܪܹܗ ܡ̣ܢ ܒܸܠܥܵܕܲܝܟ ܀</l>
                <l n="485">:ܚܲܫܹ̈ܐ ܠܙܝܼܙܹ̈ܐ ܡܲܠܙܝܼܢ ܚܲܝܵܘ̈ܗܝ ܒܟܼܠܗܘܿܢ ܚܲܝܵܘ̈ܗܝ</l>
                <l n="486">ܘܠܵܐ ܡܲܪܦܹܝܢ ܠܹܗ ܕܢܸܗܘܸܐ ܚܝܼܨܵܐ ܒܦܘܼܠܚܵܢ ܚܲܝܵܘ̈ܗܝ ܀</l>
                <l n="487">:ܒܲܕܡܘܼܬܼ ܒܵܩܹ̈ܿܐ ܡܥܵܕܹܝܼܢ ܩܵܝ̇ܡܝܼܢ ܠܥܸܠ ܡ̣ܢ ܚܲܨܹܗ</l>
                <l n="488">ܘܲܡܕܼܵܘܕܝܼܢ ܠܹܗ ܡ̣ܢ ܥܸܢܝܵܢܵܐ ܕܫܲܦܝܼܪ̈ܵܬܼܵܐ ܀</l>
                <l n="489">:ܠܹܠܲܝ ܐܝܼܡܵܡ ܫܚܝܼܩ ܡ̣ܢ ܠܸܙܬܵܐ ܕܲܫܚܝܼܩ̈ܬܼܵܐ</l>
                <l n="490">ܘܠܲܝܬܿ ܥܸܕܵܢܵܐ ܕܲܟܼܢܝܼܫ ܟܠܹܗ ܨܹܝܕ ܪܸܥܝܵܢܹܗ ܀</l>
                <l n="491">:ܩܲܝܛܵܐ ܘܣܲܬܼܘܵܐ ܥܡܝܼܠ ܘܲܡܛܲܪܦ ܒܚܲܣܝܼܪܘܼܬܼܵܐ</l>
                <l n="492">ܘܐܲܡܝܼܢ ܦܠܲܚ ܘܠܵܐ ܡܸܬܼܡܠܝܵܐ ܚܲܣܝܼܪܘܼܬܹܗ ܀</l>
                <l n="493">:ܐܲܝܟ ܚܵܕܼܘܿܪܵܐ ܚܵܕܲܪ ܐܵܦ ܗܘ̤ ܙܸܕܩܵܐ ܠܚܲܝܵܘ̈ܗܝ</l>
                <l n="494">ܘܢܲܩܹ̇ܫ ܟܠܫܵܥ ܒܲܬܼܪܲܥ ܥܡܠܹ̈ܿܐ ܕܟܼܠ ܐܘܼܡ̇ܢܘܼ ܀</l>
                <l n="495">:ܫܟܼܵܚܬܵܐ ܚܕܲܬܵܐ ܕܥܲܡܠܹ̈ܐ ܚܲܪ̈ܬܹܐ ܡܲܒܲܥ ܟܠܝܘܿܡ</l>
                <l n="496">ܕܕܲܡ ܢܸܫܟܲܚ ܠܹܗ ܡ̇ܙܘܿܢ ܙܲܒܼܢܵܐ ܠܲܙܒܼܝܼܢܵܐ ܕܚܲܝܵܘ̈ܗܝ ܀</l>

                <pb ed="http://syriaca.org/bibl/1765" n="132"/>

                <l n="497">:ܠܐ̣ܝܼ ܠܹܗ ܠܲܐܝܵܐ ܡ̣ܢ ܕܲܢܚܲܕܹܿܬܼ ܥܲܡܠܹ̈ܐ ܚܲܕ̈ܿܬܹܐ</l>
                <l n="498">ܘܲܟܼܡܵܐ ܕܠܵܠܹ̇ܐ ܡܸܥܫܲܢ ܥܵܫ̇ܢܵܐ ܡܸܣܟܹܿܢܘܼܬܹܗ ܀</l>
                <l n="499">:ܐܘܿ ܠܡܸܣܟܹܿܢܵܐ ܒܲܪ ܡܸܣܟܹܿܢܹ̈ܐ ܕܡܸܣܟܹܿܝܢ ܘܲܣܟܲܠ</l>
                <l n="500">ܘܠܵܐ ܡܸܬܼܒܲܝܲܢ ܠܡܸܛܲܪ ܛܲܟܼܣܵܐ ܕܡܸܣܟܹܿܢܘܼܬܹܗ ܀</l>
                <l n="501">:ܐܘܿ ܠܚܵܕܘܿܪܵܐ ܕܐܲܡܝܼܢ ܚܵ̇ܕܲܪ ܩܲܝܛܵܐ ܘܣܲܬܼܘܵܐ</l>
                <l n="502">ܘܠܵܐ ܡܸܬܼܡܲܠܸܐ ܣܘܼܢܩܵܢ ܢܲܦܫܹܗ ܡ̣ܢ ܙܸܕܩܵܬܼܵܐ ܀</l>
                <l n="503">:ܐܘܿ ܠܐܲܓܼܝܼܪܵܐ ܕܡ̇ܘܓܲܪ ܚܲܝܵܘ̈ܗܝ ܒܲܥܡܝܼ̈ܠܬܼܵܐ</l>
                <l n="504">ܘܦܵܠܲܚ ܟܠܝܘܿܡ ܘܛܠܝܼܡ ܐܲܓܼܪܹܗ ܒܠܵܐ ܝܼܕܲܥܬܼܵܐ ܀</l>
                <l n="505">:ܠܵܐ ܝܼܕܲܥܬܼܵܐ ܥܒܲܕܬܹܗ ܛܠܝܼܡܵܐ ܐܵܦ ܚܵܕܼܘܿܪܵܐ</l>
                <l n="506">ܘܐܲܟܼܡܵܐ ܕܚܵ̇ܕܲܪ ܥܲܡܠܹܗ ܣܵܓܹܿܐ ܘܐܲܪܹܗ ܙܵܥܲܪ ܀</l>
                <l n="507">:ܙܥܲܪ݂ ܠܹܗ ܘܐܘܦܝܼ ܥܲܦܪܹܗ ܕܐܵܕܼܵܡ ܒܲܫܚܝܼ̈ܩܵܬܼܵܐ</l>
                <l n="508">ܓܵܒܹ̇ܠ ܥܲܦܪܹܗ ܚܘܼܣ ܥܲܠ ܥܲܦܪܹܗ ܥܲܕܼܠܵܐ ܢܹܐܒܲܕܼ ܀</l>
                <l n="509">:ܦܸܪ̈ܕܹܿܐ ܩܲܠܝܼܠ ܩܲܝ̈ܡܵܢ ܒܵܗ̇ ܒܲܟܼܢܝܼܫܘܼܬܹܗ</l>
                <l n="510">ܘܗܵܐ ܡܫܲܢ̈ܝܵܢ ܠܗܹܝܢ ܪ̈ܘܼܚܹܐ ܕܚܲܫܹ̈ܐ ܡ̣ܢ ܕܘܼܟ ܠܲܐ̄ܚܪܹܝܢ ܀</l>
                <l n="511">:ܥܲܠܥܵܠ ܚܲܫܹ̈ܐ ܡܸܬܼܟܲܪܟܵܐ ܒܹܗ ܐܲܝܟ ܕܲܒܼܚܲܝܠܵܐ</l>
                <l n="512">ܘܲܡܩܝܼܡܵܐ ܠܹܗ ܐܲܝܟ ܥܵܪ̈ܡ̇ܬܼܵܐ ܒܲܣܦܵܪ ܝܲܡܵܐ ܀</l>
                <l n="513">:ܠܡܲܝܵ̈ܐ ܘܪܘܼܚܵܐ ܕܵܡܹ̇ܝܢ ܚܲܫܵܘ̈ܗܝ ܕܲܡܠܸܐ ܚܲܫܹ̈ܐ</l>
                <l n="514">ܘܡ̇ܐ ܕܲܥܒ݂ܲܪܘ ܒܹܗ ܗܘ̤ܵܐ ܐܲܝܟ ܡܸܕܼܪܵܐ ܩܕܼܵܡ ܪ̈ܓܼܠܵܬܼܵܐ ܀</l>
                <l n="515">:ܪܓܸܠܬܵܐ ܕܚܲܫܹ̈ܐ ܥܵܒܲ݁ܪܵܐ ܒܚܵܝܠܵܐ ܕܡ̇ܝܘܿܬܼܘܼܬܹܗ</l>
                <l n="516">ܘܠܵܐ ܫܒܲܩܵܐ ܠܹܗ ܠܡܸܕܪܹܗ ܕܲܢܢܘܼܚ ܒܲܚܕܼܵܐ ܕܘܼܟܵܐ ܀</l>
                <l n="517">:ܗܵܐ ܓܪܝܼܦ ܘܲܕܼܪܸܐ ܡܸܕܪܹܗ ܕܡܸܕܪܲܝܢ ܒܟܼܠ ܐܲܬܼܪ̈ܘܵܢ</l>
                <l n="518">ܘܠܲܝܬܿ ܒܲܒܼܪܝܼܬܼܵܐ ܕܘܼܟܿܬܼܵܐ ܕܠܵܐ ܙܪܝܼܥ ܡ̣ܢ ܕܲܚܝܼܚܲܢ ܀</l>
                <l n="519">:ܗܵܐ ܡܒܲܕܿܪܝܼܢܲܢ ܒܲܕܼܡܘܼܬܼ ܙܲܪܥܵܐ ܒܥܘܼܒܵܐ ܕܐܲܪܥܵܐ</l>
                <l n="520">ܘܲܥܒܼܝܼܕܼܝܼܢܲܢ ܐܘܼܟܼܠܵܐ ܠܪ̈ܲܚܫܵܐ ܘܲܠܦܵܪ̈ܲܚܬܼܵܐ ܀</l>
                <l n="521">:ܚܕܼܵܐ ܚܲܣܝܼܪܵܐ ܠܒܝܼܫܘܼܬܼ ܝܲܨܪܲܢ ܡܲܪܝܼܪ ܝܲܨܪܵܐ</l>
                <l n="522">ܕܲܢܦܘܼܫ ܒܐܲܪܥܵܐ ܘܢܸܗܘܸܐ ܡܸܕܪܲܢ ܡܢܵܬܼܵܐ ܠܡܸܕܼܪܵܐ ܀</l>
                <l n="523">:ܠܵܐ ܚܲܢܵܢܵܐ ܠܵܐ ܬܸܗܘܸܐ ܠܲܢ ܗܵܕܹܐܜ ܕܐܸܡ̇ܪܹܬܼ</l>
                <l n="524">ܘܠܵܐ ܬܸܬܼܩܲܝܲܡ ܡܸܠܬܼܵܐ ܕܝܸܠܕܲܬ̤ ܣܸܒܼܪܵܐ ܣܪܝܼܩܵܐ ܀</l>
                <l n="525">:ܠܵܐ ܢܸܣܬܲܪܲܩ ܣܲܒܼܪܵܢ ܪܲܒܵܐ ܕܥܲܠ ܪܲܒܿܘܼܬܼܵܟ</l>
                <l n="526">ܘܠܵܐ ܢܸܬܿܕܲܓܲܠ ܫܪܵܪܵܐ ܕܲܫܡܵܟ ܒܪܓܵܠܘܼܬܲܢ ܀</l>
                <l n="527">:ܐܲܢ̄ܬܿ ܫܲܪܝܼܪ ܐܲܢ̄ܬܿ ܘܒܼܵܟ ܡܸܬܼܩܲܝܲܡ ܫܪܵܪܵܐ ܕܲܫܡܵܟ</l>
                <l n="528">ܘܠܵܐ ܡܲܟܝܵܐ ܠܵܟ ܕܲܓܵܠܘܼܬܿܢ ܘܠܵܐ ܟܠ ܟܠܹܗ ܀</l>
                <l n="529">:ܩܵܘܵܐ ܡ̇ܕܹܝܢ ܒܫܘܼܘܕܵܝ ܡܸܠܲܝ̈ܟ ܕܲܠܘܵܬܼ ܓܸܢܣܲܢ</l>
                <l n="530">ܘܗܲܒܼܠܲܢ ܐܝܼܕܼܵܐ ܕܲܢܩܘܼܡ ܩܲܠܝܼܠ ܡ̣ܢ ܡܲܦܘܼܠܬܲܢ ܀</l>
                <l n="531">:ܣܲܓܿܝܼ ܢܦܲܠ̣ܢܲܢ ܒܲܫܟܼܝܼܪ̈ܵܬܐ ܕܠܵܐ ܡܸܬܼܡܲܢ̈ܝܵܢ</l>
                <l n="532">ܘܐܸܢ ܥܘܼܕܼܪܵܢܵܟ ܠܵܐ ܡܲܕܼܪܸܟ ܠܲܢ ܢܦܲܠ̄ܢ ܘܲܠܥܵܠܲܡ ܀</l>
                <l n="533">ܠܥܵܠܲܡ ܐܝܼܬܲܝܟ ܡ̇ܪܝܵܐ ܡ̇ܪܵܐ ܕܝܼܠܲܢ ܘܲܕܼܟܼܠ: </l>

                <pb ed="http://syriaca.org/bibl/1765" n="133"/>

                <l n="534">ܘܒܼܵܟ ܡܸܬܼܩܲܝܡܝܼܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀</l>
                <l n="535">:ܠܵܐ ܠܲܢ ܡ̇ܪܝܵܐ ܠܵܐ ܠܲܢ ܬܲܩܸܨ ܪܲܒܿܘܼܬܼ ܥܵܘ̣ܠܲܢ</l>
                <l n="536">ܐܸܠܵܐ ܠܲܫܡܵܟ ܗܲܒܼ ܐܝܼܩܵܪܵܐ ܕܲܦܠܹܐ ܠܲܫܡܵܟ ܀</l>
                <l n="537">:ܠܲܫܡܵܟ ܝܲܩܲܪ ܒܝܲܕܼ ܦܘܼܪܩܵܢܵܐ ܕܥܵܒܹ̇ܕ ܐܲܢ̄ܬܿ ܠܲܢ</l>
                <l n="538">ܕܠܵܐ ܢܲܗܠܘܼܢ ܒܹܗ ܫܹܐܕܹ̈ܐ ܒܲܫܡܵܟ ܡܸܛܠ ܥܵܘ̣ܠܲܢ ܀</l>
                <l n="539">:ܡܸܛܠ ܥܵܘ̣ܠܲܢ ܐܲܗܸܠܘ ܫܹܐܕ̈ܐ ܒܲܫܡܵܟ ܪܵܒܵܐ</l>
                <l n="540">ܦܣܘܿܩ ܥܸܠܲܬܼܗܘܿܢ ܕܒܼܵܥܝܲܝ̈ ܥܸܠ̈ܠܹܐ ܒܫܘܼܒܼܩܵܢ ܥܵܘ̣ܠܵܐ ܀</l>
                <l n="541">:ܫܒܼܘܿܩܲܝܗܝ ܠܥܵܘ̣ܠܲܢ ܘܠܵܐ ܢܸܬܼܥܲܗܲܕܼ ܫܡܹܗ ܟܠ ܟܠܹܗ</l>
                <l n="542">ܘܗܵܐ ܡܸܬܼܦܲܣܩܵܐ ܥܸܠܬܼܐ ܕܐܲܝܠܹܝܢ ܕܒܼܵܥܹ̇̄ܝܢ ܥܸܠܬܼܵܐ ܀</l>
                <l n="543">:ܦܣܘܿܩ ܐܵܦ ܗܵܕܹܐ ܕܲܢܩܲܪܸܒܼ ܠܵܟ ܦܝܵܣܵܐ ܟܠܫܵܥ</l>
                <l n="544">ܕܗܵܐ ܐܲܠܐܲܝܼܢܵܟ ܒܠܹܐܘܬܼܵܐ ܕܡܸܠܲܝ̈ܢ ܟܲܕܼ ܠܵܐ ܠܵܐܹܝܬܿ ܀</l>
                <l n="545">:ܗܵܐ ܐܵܦ ܡܸܠܲܝ̈ܢ ܬܚܸܒܼ݂ ܘܐܸܬܼܒܲܨܲܪ ܡ̣ܢ ܪܘܼܟܵܒܼܵܐ</l>
                <l n="546">ܘܠܵܐ ܬܘܼܒܼ ܡܲܨ̈ܝܵܢ ܠܲܡܪܲܟܿܒܼܘܼ ܙܢܲܝ̈ ܒܵܥܘܼܬܼܵܐ ܀</l>
                <l n="547">:ܗܵܐ ܡܸܐܢܲܬ̤ ܠܵܗ̇ ܠܡܸܠܬܼܵܐ ܡܠܝܼܠܬܵܐ ܕܬܼܵܘܠܸܕܼ ܡܸܠܹ̈ܐ</l>
                <l n="548">ܘܠܵܐ ܪܵܓܵܐ ܠܵܗ̇ ܠܡܸܫܬܵܘܬܵܦܘܼ ܥܲܡ ܪܸܥܝܵܢܵܐ ܀</l>
                <l n="549">:ܗܵܐ ܩܵܘܝܼ ܠܹܗ ܐܵܦ ܪܸܥܝܵܢܵܐ ܠܘܵܬܼ ܪܸܥܝܵܢܹܗ</l>
                <l n="550">ܘܠܵܐ ܬܘܼܒܼ ܨܵܒܹ̇ܐ ܠܡܸܬܼܗܲܓܵܝܘܼ ܒܥܸܢܝܵܢ ܡܠܹ̈ܐ ܀</l>
                <l n="551">:ܗܵܐ ܠܲܝܬܿ ܡܸܠܹ̈ܐ ܕܠܵܐ ܐܲܡܝܼܪ̈ܵܢ ܥܲܠ ܫܘܼܒܼܩܵܢܵܐ</l>
                <l n="552">ܘܲܟܼܡܵܐ ܕܢܹܐܡܲܪ ܐܲܝܢܵܐ ܕܐܵܡܲܪ ܗܸܢܹܝܢ ܐܵܡܲ݁ܪ ܀</l>
                <l n="553">:ܗܵܐ ܐܲܡܝܼܪ̈ܵܢ ܘܗܵܐ ܡܸܬܿܬܲܢ̈ܝܵܢ ܡ̣ܢ ܟܠ ܦܘܼܡܝܼ̈ܢ</l>
                <l n="554">ܘܡ̇ܢ ܝܘܼܬܼܪܵܢܵܐ ܕܠܲܝܬܿ ܝܘܼܬܼܪܵܢܵܐ ܡ̣ܢ ܠܹܐܘܲܬܼܗܹܝܢ ܀</l>
                <l n="555">:ܗܵܐ ܙܩܲܦ̣ ܨܸܒܼܥܵܐ ܟܠܹܗ ܟܝܵܢܲܢ ܡ̣ܢ ܟܠ ܡܸܕܹܿܡ</l>
                <l n="556">ܡ̇ܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܡܠܸܐ ܚܵܘ̈ܒܵܬܵܐ ܀</l>
            </div>

        </body>
    </text>
</TEI>
