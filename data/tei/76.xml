<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader xmlns="http://www.tei-c.org/ns/1.0">
        <fileDesc>
            <titleStmt>
                <title xml:lang="en" level="a" ref="http://syriaca.org/work/8578">On Creation of
                    Adam and Eve (Memra 49) - <foreign xml:lang="syr">ܥܲܠ ܬܘܼܩܵܢܵܐ ܕܐܵܕܼܡ
                        ܘܚܵܘܵܐ</foreign></title>
                <title xml:lang="en" level="s" ref="http://syriaca.org/work/8528">The Homilies of
                    Mar Narsai</title>
                <title level="s">The Oxford-BYU Syriac Corpus</title>
                <author ref="http://syriaca.org/person/650">Narsai</author>
                <sponsor>University of Oxford</sponsor>
                <sponsor>Brigham Young University</sponsor>
                <sponsor>Vanderbilt University</sponsor>
                <sponsor>Initiative for Digital Humanities, Media, and Culture at Texas A&amp;M
                    University</sponsor>
                <funder/>
                <principal>Kristian S. Heal</principal>
                <principal>David G.K. Taylor</principal>
                <editor role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</editor>
                <editor role="editor" ref="http://syriaca.org/person.xml#abutts">Aaron Butts, The
                    Catholic University of America</editor>
                <editor role="editor" ref="http://syriaca.org/person.xml#kheal">Kristian S. Heal,
                    Brigham Young University</editor>
                <editor role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</editor>
                <editor role="editor" ref="http://syriaca.org/person.xml#dmichelson">David A.
                    Michelson, Vanderbilt University</editor>
                <editor role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</editor>
                <editor role="editor" ref="http://syriaca.org/person.xml#jwalters">James E. Walters,
                    Rochester College</editor>
                <respStmt>
                    <resp>TEI XML encoding by</resp>
                    <name type="person" ref="http://syriaca.org/person.xml#jwalters">James E.
                        Walters</name>
                </respStmt>
                <respStmt>
                    <resp>Based on the work of</resp>
                    <name type="person">D. Alphonse Mingana</name>
                </respStmt>
                <respStmt>
                    <resp>Edited by</resp>
                    <name type="person"
                        ><!--Insert name of the person who edits this document --></name>
                </respStmt>
                <respStmt>
                    <resp>Syriac text transcribed by</resp>
<name type="person" ref="http://syriaca.org/person.xml#wtoma">William Toma</name>
                </respStmt>
            </titleStmt>
            <editionStmt>
                <edition n="0.1"/>
            </editionStmt>
            <publicationStmt>
                <distributor>
                    <placeName>Jean and Alexander Heard Library System, Vanderbilt University,
                        Nashville, Tennessee, USA</placeName>
                </distributor>
                <authority>The Oxford-BYU Syriac Corpus</authority>
                <idno type="URI">https://syriaccorpus.org/76</idno>
                <!-- Add corpus # -->
                <availability>
                    <p/>
                    <licence target="http://creativecommons.org/licenses/by/4.0/">
                        <p>Creative Commons — Attribution 4.0 International — CC BY 4.0</p>
                        <p>https://creativecommons.org/licenses/by/4.0/</p>
                    </licence>
                    <ab><note>This electronic edition is designed for open access reuse. The Syriac base text is in the public domain. The TEI XML edition is copyrighted by James E. Walters and released under a under a Creative Commons Attribution 4.0 International Public License (CC BY 4.0). The HTML page is copyrighted by Vanderbilt University and released under a under a Creative Commons Attribution 4.0 International Public License (CC-BY 4.0, https://creativecommons.org/licenses/by/4.0/). Attribution for reuse should follow the suggested citation and also credit the copyright holder of the TEI XML edition.</note></ab>

                </availability>
                <date calendar="Gregorian"
                    ><!-- Our date of publication of this XML document--></date>
            </publicationStmt>
            <sourceDesc>
                <biblStruct>
                    <monogr>
<editor>
<forename>Alphonse</forename>
<surname>Mingana</surname>
</editor>
<title level="m">Narsai doctoris Syri homiliæ et carmina</title>
<idno type="URI">http://syriaca.org/bibl/1765</idno>
<idno type="zotero">301</idno>
<idno type="URI">http://zotero.org/groups/392292/items/6UFVJ9EG</idno>
<idno type="URI">http://www.worldcat.org/oclc/68740316</idno>
<imprint>
<pubPlace>Mausilii</pubPlace>
<publisher>Typis Fratrum Prædicatorum</publisher>
<date>1905</date>
</imprint>
</monogr> 
                </biblStruct>
            </sourceDesc>
        </fileDesc>
        <encodingDesc>
            <editorialDecl>
                <p>The Oxford-BYU Syriac Corpus is a joint project of the University of Oxford and
                    Brigham Young University in collaboration with Vanderbilt University and the
                    Initiative for Digital Humanities, Media, and Culture at Texas A&amp;M
                    University.</p>
                <!-- Look at editorialDecl desription in P5 for labels (https://www.tei-c.org/release/doc/tei-p5-doc/en/html/ref-editorialDecl.html) and use as necessary to describe the corpus/text in question -->
            </editorialDecl>
        </encodingDesc>
        <profileDesc>
            <langUsage>
                <language ident="syr">Unvocalized Syriac of any variety or period</language>
            </langUsage>
        </profileDesc>
        <revisionDesc>
            <change when="2017-07-05" who="http://syriaca.org/person.xml#jwalters">Edited text
                structure</change>

            <change when="2017-04-16" who="http://syriaca.org/person.xml#jwalters">Created:
                file</change>
        </revisionDesc>
    </teiHeader>
    <text>
        <body>
            <div type="title" n="0">
                <ab xml:lang="syr">ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ</ab>
            </div>
            <div type="rubric" xml:lang="syr">
                <pb ed="http://syriaca.org/bibl/1765" n="100"/>

                <l>ܡܐ ܡܪܐ ܕܥܣܪܝܢ ܘܬܫܥܐ</l>
                <l>ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ: ܘܥܲܠ</l>
                <l>ܥܒܼܵܪܦܘܼܩܕܵܢܵܐ</l>
            </div>
            <div type="text" xml:lang="syr">
                <l n="1">:ܡܲܠܟܵܐ ܒܨܲܠܡܹܗ ܡܸܬܼܝܲܩܲܪ</l>
                <l n="2">ܟܲܕܼ ܪܲܚܝܼܩ ܐܲܝܟ ܩܲܪܝܼܒܼܵܐ.</l>
                <l n="3">:ܒܵܪܘܿܝܵܐ ܒܨܲܠܡܹܗ ܕܐܵܕܼܵܡ</l>
                <l n="4">ܨܒܼܵܐ ܕܲܢܚܲܕܲܡ ܠܲܡܠܝܼܠܹ̈ܐ ܀</l>
                <l n="5">:ܒܥܵܠܡܵܐ ܡܕܝܼܢܲܬܼ ܡܲܠܟܿܘܼܬܼܵܐ</l>
                <l n="6">ܣܵܡܹ݂ܗ ܠܨܲܠܡܹܗ ܒܵܪܘܿܝܵܐ.</l>
                <l n="7">:ܘܲܒܼܨܲܠܡܵܐ ܡܸܬܼܚܲܙܝܵܢܵܐ</l>
                <l n="8">ܡ̇ܘܕܲܥ ܚܲܝܠܵܐ ܕܟܲܣܝܘܼܬܹܗ ܀</l>
                <l n="9">:ܒܨܲܠܡܹܗ ܚܲܙܩܵܗ̇ ܒܵܪܘܿܝܵܐ</l>
                <l n="10">ܠܲܒܼܪܝܼܬܼܵܐ ܟܲܕܼ ܡܲܬܼܩܸܢ ܠܵܗ̇.</l>
                <l n="11">:ܕܲܒܼܚܘܼܒܵܐ ܕܲܠܘܵܬܼ ܐܵܕܼܵܡ</l>
                <l n="12">ܒܚܘܼܒܵܐ ܕܝܼܠܹܗ ܢܸܬܿܕܲܡܘܿܢ ܀</l>
                <l n="13">:ܥܲܒܼܕܹܿܗ ܐ̄ܚܝܵܢܵܐ ܠܡܲܠܲܐܟܹ̈ܐ</l>
                <l n="14">ܒܚܲܕܼ ܢܲܦܫܵܐ ܪܘܼܚܵܢܵܝܬܼܵܐ.</l>
                <l n="15">:ܘܐܲܩܸܦ ܠܹܗ ܟܝܵܢܹ̈ܐ ܚܲܪ̈ܫܹܐ</l>
                <l n="16">ܒܝܲܕܼ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀</l>
                <l n="17">:ܓ̣ܒܲܠ ܠܲܡ ܡ̇ܪܝܵܐ ܐܵܠܵܗܵܐ</l>
                <l n="18">ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ.</l>
                <l n="19">:ܘܲܢܦܲܚ ܒܹܗ ܪܘܼܚܵܐ ܕܚܲܝܹ̈ܐ</l>
                <l n="20">ܘܥܲܒܼܕܹܿܗ ܚܲܝܵܐ ܘܲܡܠܝܼܠܵܐ ܀</l>
                <l n="21">:ܚܙ̣ܵܐ ܠܲܡ ܡ̇ܪܝܵܐ ܐܲܠܵܗܵܐ</l>
                <l n="22">ܘܗܵܐ ܟܠ ܕܲܥܒ݂ܲܕܼ ܐܸܫܬܿܡܠܝܼ.</l>
                <l n="23">:ܚܵܘܵܐ ܒܲܠܚܘܿܕܼ ܚܵܣܝܼܪܵܐ</l>
                <l n="24">ܡܥܲܕܿܢܵܐ ܕܬܸܗܘܸܐ ܠܐܵܕܼܵܡ ܀</l>
                <l n="25">:ܐܲܪܡܝܼ ܡ̇ܪܝܵܐ ܐܲܠܵܗܵܐ</l>
                <l n="26">ܫܠܝܵܐ ܥܲܠ ܐܵܕܼܵܡ ܘܲܕܼܡܸܟ.</l>
                <l n="27">:ܘܲܢܣ݂ܲܒܼ ܐܸܠܝܵܐ ܡ̣ܢ ܐܸܠܥܵܘ̈ܗܝ</l>
                <l n="28">ܘܬܲܩܸܢ ܠܐܲܢ̄ܬܿܬܼܵܐ ܒܲܕܼܡܘܼܬܹܗ ܀</l>
                <l n="29">:ܫܩ݂ܲܠ ܗܲܕܵܡ̇ܐ ܡ̣ܢ ܐܵܕܼܵܡ</l>
                <l n="30">ܘܲܥܒ݂ܲܕܼ ܐ̄ܢܵܫܵܐ ܐܲܝܟ ܐܵܕܼܵܡ.</l>
                <l n="31">:ܘܡܲܠܝܼ ܠܐܵܕܼܵܡ ܗܲܕܵܡ̇ܘ̈ܗܝ</l>
                <l n="32">ܕܠܵܐ ܢܸܗܘܸܐ ܠܹܗ ܚܲܣܝܼܪܵܐ ܀</l>
                <l n="33">:ܚܙ̣ܵܐ ܐܵܕܼܵܡ ܬܲܗܪܵܐ ܚܲܕܼܬܼܵܐ</l>
                <l n="34">ܐ̄ܢܵܫܵܐ ܕܲܗܘ̤ܵܐ ܡ̣ܢ ܐ̄ܢܵܫܵܐ.</l>
                <l n="35">:ܕܲܡܫܲܡܠܲܝ ܗ̄ܘ̣ܵܐ ܒܟܼܠܡܸܕܲܡ</l>
                <l n="36">ܒܦܲܓܼܪܵܐ ܘܢܲܦܫܵܐ ܐܲܟܼܘܵܬܹܗ ܀</l>
                <l n="37">:ܐܲܪܚܸܩ ܒܹܗ ܕܹܝܢ ܥܵܒܼܘܿܕܼܵܐ</l>
                <l n="38">ܓܸܠܝܵܢܵܐ ܐܲܝܟ ܕܲܡܨܸܐ ܗ̄ܘ̣ܵܐ.</l>
                <l n="39">:ܘܥܲܒܼܕܹܿܗ ܕܢܸܕܲܥ ܬܘܼܩܵܢܵܗ̇</l>
                <l n="40">ܕܚܵܘܵܐ ܡܢܵܬܼܵܐ ܗ̄ܝܼ ܡ̣ܢ ܒܸܣܪܹܗ ܀</l>
                <l n="41">:ܐܸܬܼܢܲܒܿܝܼ ܐܵܕܼܵܡ ܘܐܸܡ݂ܲܪ</l>
                <l n="42">ܕܚܵܘܵܐ ܓܲܪܡ̇ܐ ܗ̄ܝܼ ܡ̣ܢ ܓܲܪ̈ܡܲܝ.</l>
                <l n="43">:ܗܵܕܹܐ ܬܸܬܼܟܲܢܸܐ ܐܲܢ̄ܬܿܬܼܵܐ</l>
                <l n="44">:ܕܲܡܩܝܼܡܵܐ ܥܘܼܡܪܵܐ ܕܙܲܒܼܢܵܐ</l>
                <l n="45">ܒܬܼܘܼܩܵܢܹܗ ܕܐܵܕܼܵܡ ܚܵܘܝܼ: </l>

                <pb ed="http://syriaca.org/bibl/1765" n="101"/>
                <l n="46">ܕܠܵܐܕܼܵܡ ܪܹܫܵܐ ܣܵܐܹ̇ܡ ܠܹܗ.</l>
                <l n="47">:ܘܚܵܘܵܐ ܒܛܲܟܼܣܵܐ ܬܪܲܝܵܢܵܐ</l>
                <l n="48">ܡܡܲܠܝܵܐ ܠܓܲܒܼܪܵܐ ܬܸܫܡܸܫܬܹܿܗ ܀</l>
                <l n="49">:ܫܲܘܝܵܐ ܗ̄ܝܼ ܚܵܘܵܐ ܥܲܡ ܐܵܕܼܵܡ</l>
                <l n="50">ܒܲܟܼܝܵܢܵܐ ܘܲܒܼܬܼܘܼܩܵܢܵܐ.</l>
                <l n="51">:ܒܨܝܼܪܵܐ ܡܸܢܹܗ ܒܫܘܼܠܛܵܢܵܐ</l>
                <l n="52">ܕܐܵܕܼܵܡ ܪܹܫܵܐ ܘܗ̤ܝ ܪ̈ܓܼܠܹܗ ܀</l>
                <l n="53">:ܠܒܲܪ ܡ̣ܢ ܥܘܼܡܪܵܐ ܕܦܲܪܕܵܝܣܵܐ</l>
                <l n="54">ܬܲܩܸܢ ܐܸܢܘܿܢ ܒܵܪܘܿܝܵܐ.</l>
                <l n="55">:ܘܒܲܐܬܼܪܵܐ ܕܲܥܕܹܢ ܣܵܡ̣ ܐܸܢܘܿܢ</l>
                <l n="56">ܐܲܝܟܵܐ ܕܕܼܵܢܚ̇ܝܼܢ ܢܲܗܝܼܪܹ̈ܐ ܀</l>
                <l n="57">:ܕܒܲܪ ܠܲܡ ܡ̇ܪܝܵܐ ܐܲܠܵܗܵܐ</l>
                <l n="58">ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ.</l>
                <l n="59">:ܘܣ̣ܵܡܹܗ ܒܦܲܪܕܲܝܣܵܐ ܕܲܥܕܹܢ</l>
                <l n="60">ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀</l>
                <l n="61">:ܣܵܡ̣ ܠܹܗ ܕܹܝܢ ܐܵܦ ܦܘܼܩܕܼܵܢܵܐ</l>
                <l n="62">ܕܚܵܫܲ݁ܚ ܗ̄ܘ̣ܵܐ ܠܹܗ ܒܗܵܘ̇ ܙܲܒܼܥܵܐ.</l>
                <l n="63">:ܕܢܸܕܲܥ ܚܲܝܠܵܐ ܕܲܟܼܝܵܢܹܗ</l>
                <l n="64">ܘܢܹܐܠܲܦ ܫܘܼܠܛܵܢ ܥܵܒܼܘܿܕܼܵܐ ܀</l>
                <l n="65">:ܦܲܩܸܕܼ ܠܲܡ ܡܵܪܝܵܐ ܠܐܵܕܼܵܡ</l>
                <l n="66">ܘܣܵܡ̣ ܠܹܗ ܬܚܘܼܡ̇ܐ ܒܐܝܼܠܵܢܵܐ.</l>
                <l n="67">:ܕܲܒܼܝܲܕܼ ܗܵܕܹܐ ܬܸܬܼܝܼܕܲܥ</l>
                <l n="68">ܦܵܪܘܿܫܘܼܬܼܵܐ ܕܲܟܼܝܵܢܹܗ ܀</l>
                <l n="69">:ܟܠܗܘܿܢ ܦܹܐܪܹ̈ܐ ܕܦܲܪܝܣܵܐ</l>
                <l n="70">ܠܒܼܘܼܣܵܡܵܟ ܝܸܗ̄ܒܹ̇ܬܼ ܐܸܢܘܿܢ.</l>
                <l n="71">:ܡ̣ܢ ܚܲܕܼ ܒܲܠܚܘܿܕܼ ܠܵܐ ܬܹܐܟܼܘܼܠ</l>
                <l n="72">ܕܡ̇ܘܬܵܐ ܡ̇ܘܠܸܕܼ ܡ̣ܢ ܦܹܐܪ̈ܵܘܗܝ ܀</l>
                <l n="73">:ܐܸܢ ܕܹܝܢ ܬܸܛܲܪ ܦܘܼܩܕܼܵܢܲܝ̈</l>
                <l n="74">ܘܠܵܐ ܬܲܡܪܲܚ ܥܲܠ ܐܝܼܠܵܢܵܐ.</l>
                <l n="75">:ܦܹܐܪܵܐ ܕܚܲܝܹ̈ܐ ܐܸܬܲܠ ܠܵܟ</l>
                <l n="76">ܡ̇ܐ ܕܲܒܼܩܹܝܬܼܵܗ̇ ܠܚܹܐܪܘܼܬܼܵܟ ܀</l>
                <l n="77">:ܠܲܬܼܪ̈ܲܝܗܘܿܢ ܕܹܝܢ ܫܲܘܝܵܐܝܼܬܼ</l>
                <l n="78">ܣ̣ܵܡܹܗ ܠܗܵܢܵܐ ܢܵܡܘܿܣܵܐ.</l>
                <l n="79">:ܕܠܵܐ ܢܸܬܼܥܲܕܿܠܘܼܢ ܒܲܚܕܼܵܕܹ̈ܐ</l>
                <l n="80">ܡ̇ܐ ܕܥܵܒܼ̇ܪܝܼܢ ܥܲܠ ܦܘܼܩܕܼܵܢܵܐ ܀</l>
                <l n="81">:ܐܘܿ ܢܸܒܼܥܵܐ ܕܟܼܠ ܚܸܟܼܵܡܵܬܼܵܐ</l>
                <l n="82">ܕܝܵ̇ܕܲܥ ܟܠ ܥܲܕܼܠܵܐ ܢܸܗܘܸܐ.</l>
                <l n="83">:ܕܟܲܕܼ ܝܵ̇ܕܲܥ ܠܹܗ ܠܬܼܘܼܩܵܢܹܗ</l>
                <l n="84">ܣܵܐܹ̇ܡ ܠܹܗ ܐܲܝܟ ܠܵܐ ܝܵ̇ܕܲܥ ܀</l>
                <l n="85">:ܒܥܵܬܼܵܐ ܕܗܵܠܹܝܢ ܓܲܪܸܓܼܬܲܢܝ</l>
                <l n="86">ܕܐܸܬܼܢܸܐ ܥܸܠܬܹܗ ܕܐܝܼܠܵܢܵܐ.</l>
                <l n="87">:ܕܐܲܝܟܲܢ ܡܸܫܟܲܚ ܫܲܬܿܝܼܩܵܐ</l>
                <l n="88">ܕܢܸܗܘܸܐ ܝܵ̇ܕܲܥ ܚܸܟܼ̈ܡܵܬܼܵܐ ܀</l>
                <l n="89">:ܘܐܸܢ ܝܵ̇ܕܲܥ ܗ̄ܘ̣ܵܐ ܕܠܵܐ ܢܵܛܲ݁ܪ</l>
                <l n="90">ܢܵܡܘܿܣܵܐ ܕܣܵܐܹ̇ܡ ܗ̄ܘ̣ܵܐ ܠܹܗ.</l>
                <l n="91">:ܥܲܠ ܡ̇ܢ ܥܲܒܼܕܹܿܗ ܡ̇ܝܘܿܬܼܵܐ</l>
                <l n="92">ܠܡܵܝܘܿܬܼܵܐ ܕܠܵܐ ܒܨܸܒܼܝܵܢܹܗ ܀</l>
                <l n="93">:ܘܐܸܢ ܠܵܘ ܡ̇ܝܘܿܬܼܵܐ ܒܪ̣ܵܝܗܝ ܗ̄ܘ̣ܵܐ</l>
                <l n="94">ܠܐܵܕܼܵܡ ܪܹܫܹܗ ܕܲܟܼܝܵܢܲܢ.</l>
                <l n="95">:ܗܵܘ̇ ܝܵ̇ܕܲܘܿܥܵܐ ܕܟܼܠ ܝܵ̇ܕܲܥ</l>
                <l n="96">ܥܲܠ ܡ̇ܢ ܠܵܐ ܟܠ̣ܵܝܗܝ ܡ̣ܢ ܗܵܕܹܐ ܀</l>
                <l n="97">:ܫܸܡܥܵܐ ܕܡܸܠܬܼܵܐ ܕܩܸܪܝܵܢܵܐ</l>
                <l n="98">ܕܵܘܸܕܼ ܣܲܓܿܝܼ ܠܲܦܫܝܼܛܹ̈ܐ.</l>
                <l n="99">:ܕܲܥܒܼܵܪ ܦܘܼܩܕܵܢܹܗ ܕܐܵܕܼܵܡ</l>
                <l n="100">ܥܲܒܼܕܹܿܗ ܠܓܸܢܣܲܢ ܡ̇ܝܘܿܬܼܵܐ ܀</l>
                <l n="101">:ܘܐܸܢܗܘ̤ ܕܣܲܟܼܠܘܼܬܹܗ ܕܐܵܕܼܵܡ</l>
                <l n="102">ܚܲܝܒܲܬ̤ ܠܐܵܕܼܵܡ ܘܲܠܝܲܠܕܵܘ̈ܗܝ.</l>
                <l n="103">:ܗܵܘ̇ ܝܵܕܼܘܿܥܵܐ ܕܟܼܠ ܝܵ̇ܕܲܥ</l>
                <l n="104">ܥܲܠ ܡ̇ܢܵܐ ܥܒ݂ܲܪܬܹܗ ܗܵܕܹܐ ܀</l>
                <l n="105">:ܠܡܵܢ ܬܲܩܸܢ ܗ̄ܘ̣ܵܐ ܒܸܪ̈ܝܵܬܼܵܐ</l>
                <l n="106">ܕܚܵܫ̈ܚܵܢ ܣܲܓܿܝܼ ܠܡܵܝܘܿܬܹ̈ܐ.</l>
                <l n="107">:ܘܥܲܠ ܡ̇ܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ</l>
                <l n="108">ܒܲܟܼܝܵܢܵܐ ܠܐܲܡܝܼܢܘܼܬܼܵܐ ܀</l>
                <l n="109">:ܚܵܣ ܕܹܝܢ ܠܵܐ ܦܲܐܝܵܐ ܕܢܹܐܡܲܪ</l>
                <l n="110">ܗܵܕܹܐ ܠܨܸܒܼܝܵܢ ܒܵܪܘܿܝܵܐ.</l>
                <l n="111">ܕܠܵܐ ܝܵ̇ܕܲܥ ܗ̄ܘ̣ܵܐ ܕܚܵܛܹ̇ܝܢܲܢ: </l>

                <pb ed="http://syriaca.org/bibl/1765" n="102"/>
                <l n="112">ܘܪܘܼܓܼܙܵܐ ܫܲܚܠܸܦ ܨܸܒܼܝܵܢܹܗ ܀</l>
                <l n="113">:ܝܵ̇ܕܲܥ ܗ̄ܘ̣ܵܐ ܟܲܕܼ ܡܲܬܼܩܸܢ ܠܲܢ</l>
                <l n="114">ܕܡ̇ܝܘܿܬܹ̈ܐ ܥܵܒܹ̇ܕܼ ܗ̄ܘ̣ܵܐ ܠܲܢ.</l>
                <l n="115">:ܘܣܵܗ̇ܕܵܐ ܒܪܝܼܬܹܗ ܠܝܼܕܲܥܬܹܗ</l>
                <l n="116">ܕܲܠܡܵܝܘܿܬܹ̈ܐ ܐܸܬܼܒܲܪܝܲܬ̤ ܀</l>
                <l n="117">:ܡܠܝܼܠܹ̈ܐ ܘܦܵܪ̈ܘܿܫܹܐ ܥܲܒܼܕܲܢ</l>
                <l n="118">ܘܐܲܣܸܢ ܘܲܡ̣ܠܵܢ ܚܸܟܼܡܵܬܹ̈ܗ.</l>
                <l n="119">:ܘܲܨܒܼܵܐ ܕܢܲܝܬܸܿܐ ܒܢܸܣܝܵܢܵܐ</l>
                <l n="120">ܠܓܲܠܝܘܼܬܼܵܐ ܦܵܪܘܿܫܘܼܬܿܢ ܀</l>
                <l n="121">:ܓܒܼܝܼܠ ܗ̄ܘ̣ܵܐ ܐܵܕܼܵܡ ܘܲܡܨܲܒܲܬܼ</l>
                <l n="122">ܒܦܲܓܼܪܵܐ ܘܢܲܦܫܵܐ ܫܲܘܝܵܐܝܼܬܼ.</l>
                <l n="123">:ܘܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܹܗ</l>
                <l n="124">ܥܕܲܡ̇ܐ ܠܲܥܒܼܵܪ ܦܘܼܩܕܼܵܢܵܐ ܀</l>
                <l n="125">:ܗܘ̤ܵܐ ܦܘܼܩܕܼܵܢܵܐ ܐܲܝܟ ܟܘܼܪܐ</l>
                <l n="126">ܘܐܲܥܠܹܗ ܠܐܵܕܼܵܡ ܠܒܼܘܼܚܪܵܢܵܐ.</l>
                <l n="127">:ܘܐܸܬܼܓܲܠܝܲܬ̤ ܦܵܪܘܿܫܘܼܬܹܗ</l>
                <l n="128">ܕܠܵܘ ܚܲܣܝܼܪܵܐ ܗ̄ܘ̣ ܒܲܟܼܝܵܢܹܗ ܀</l>
                <l n="129">:ܩܪ̣ܵܝܗܝ ܐܝܼܠܵܢܵܐ ܕܝܼܕܲܥܬܼܵܐ</l>
                <l n="130">ܟܲܕܼ ܚܲܪܫܵܐ ܗ̄ܘ̣ܵܐ ܒܲܟܼܝܵܢܹܗ.</l>
                <l n="131">:ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ</l>
                <l n="132">ܒܦܹܐܪܵܐ ܕܡܸܢܹܗ ܐܸܬܼܓܲܠܝܲܬ̤ ܀</l>
                <l n="133">:ܕܲܗܒܼܵܐ ܗ̄ܘ̣ܵܐ ܫܚܝܼܡܵܐ ܐܵܕܼܵܡ</l>
                <l n="134">ܩܕܼܵܡ ܡܹܐܟܼܘܼܠܬܹܿܗ ܕܐܝܼܠܵܢܵܐ.</l>
                <l n="135">:ܘܡ̣ܢ ܒܵܬܲܪ ܕܐܸܟܲܠ ܦܹܐܪܵܐ</l>
                <l n="136">ܚܵܘܝܼ ܫܘܼܦܪܵܐ ܕܨܘܼܪ̈ܵܬܹܗ ܀</l>
                <l n="137">:ܗܘ̤ܵܐ ܦܹܐܪܵܐ ܒܲܕܼܡܘܼܬܼ ܟܘܼܪܵܐ</l>
                <l n="138">ܘܐܵܕܼܵܡ ܒܓܼܵܘܹܗ ܐܲܝܟ ܕܲܗܒܼܵܐ.</l>
                <l n="139">:ܘܲܢܦ݂ܲܚ ܒܹܗ ܚܹܝܠ ܡܹܐܟܼܘܼܠܬܼܵܐ</l>
                <l n="140">ܘܩܲܒܸܿܠ ܛܲܥܡܵܐ ܕܝܼܕܲܥܬܼܵܐ ܀</l>
                <l n="141">:ܬܘܼܩܵܢܵܐ ܕܥܵܠܡܵܐ ܕܲܥܬܼܝܼܕܼ</l>
                <l n="142">ܒܐܝܼܠܵܢ ܚܲܝܹ̈ܐ ܒܲܕܲܩ ܠܲܢ.</l>
                <l n="143">:ܘܣܵܡܹܗ ܒܕܼܘܼܟܲܬܼ ܦܘܼܪܥܵܢܵܐ</l>
                <l n="144">ܠܲܡܝܲܬܿܪܘܼܬܼܵܐ ܕܨܸܒܼܝܵܢܹܗ ܀</l>
                <l n="145">:ܪܸܓܿܬܼܵܐ ܕܦܹܐܪܵܐ ܕܐܝܼܠܵܢܵܐ</l>
                <l n="146">ܓܲܪܓܲܬ̤ ܠܫܲܒܼܪܘܼܬܹܗ ܕܐܵܕܵܪܡ.</l>
                <l n="147">:ܕܡ̇ܐ ܕܐܸܟܼܠܲܬ̤ ܢܲܦܫܹܗ ܡܸܢܹܗ</l>
                <l n="148">ܡܚܲܕܸܿܬܼ ܠܹܗ ܦܹܐܪܵܐ ܕܚܲܝܹ̈ܐ ܀</l>
                <l n="149">:ܒܫܸܡܥܵܐ ܕܲܬܼܪܹܝܢ ܐܝܼܠܵܢܹ̈ܐ</l>
                <l n="150">ܥܵܠܡܹ̈ܐ ܬܪ̈ܲܝܗܘܿܢ ܐܲܡܬܸܿܠ ܠܲܢ.</l>
                <l n="151">:ܘܐܲܝܟ ܕܲܠܫܲܒܼܪܹ̈ܐ ܒܝܲܕܼ ܐ̄ܪܵܙܵܐ</l>
                <l n="152">ܨܒܼܵܐ ܕܲܢܒܲܕܸܿܩ ܟܲܣܝܘܼܬܹܗ ܀</l>
                <l n="153">:ܒܐܝܼܠܵܢܵܐ ܕܹܝܢ ܕܝܼܕܲܥܬܼܵܐ</l>
                <l n="154">ܒܥܘܼܬܼܪܵܐ ܐܲܪܥܵܢܵܐ ܐܲܣܪ̣ܹܗ.</l>
                <l n="155">:ܘܒܼܐܝܼܠܵܢ ܚܲܝܹ̈ܐ ܒܲܕܸܿܩ ܠܹܗ</l>
                <l n="156">ܥܲܠ ܗܵܘ̇ ܥܘܼܬܼܪܵܐ ܫܡܲܝܵܐ ܀</l>
                <l n="157">:ܠܵܐ ܡܨܸܐ ܗ̄ܘ̣ܵܐ ܕܢܹܐܠܲܦ ܗܵܕܹܐ</l>
                <l n="158">ܐܵܕܼܵܡ ܫܲܒܼܪܵܐ ܒܗܵܘ̇ ܙܲܒܼܢܵܐ.</l>
                <l n="159">:ܘܥܲܠ ܗܵܝ̇ ܓܼܪܓܹܗ ܒܐܝܼܠܵܢܵܐ</l>
                <l n="160">ܕܢܸܗܘܸܐ ܣܵܦܹ̇ܩ ܠܝܼܕܲܥܥܬܼܵܐ ܀</l>
                <l n="161">:ܝܵ̇ܕܲܥ ܗ̄ܘ̣ܵܐ ܒܟܼܠܗܹܝܢ ܕܐܵܕܼܵܡ</l>
                <l n="162">ܗܵܘ̇ ܕܲܒܼܪܵܝܗܝ ܠܐܵܕܼܵܡ ܘܲܠܟܼܠ.</l>
                <l n="163">:ܘܲܒܼܬܼܘܼܩܵܢܹܗ ܕܡ̇ܝܘܿܬܼܵܐ</l>
                <l n="164">ܨܒܼܵܐ ܕܲܢܒܲܕܸܿܩ ܚܸܕܡܵܬܹ̈ܗ ܀</l>
                <l n="165">:ܬܲܚܡܹܗ ܡ̣ܢ ܚܲܕܼ ܐܝܼܠܵܢܵܐ</l>
                <l n="166">ܘܓܲܪܓܹܗ ܠܪܸܓܿܬܼܵܐ ܕܲܐ̄ܚܪܹܢܵܐ.</l>
                <l n="167">:ܘܲܕܢܹܐܟܼܘܿܠ ܘܲܕܼܠܵܐ ܢܹܐܟܼܘܿܠ</l>
                <l n="168">ܒܨܸܒܼܝܵܢ ܐܵܕܼܵܡ ܣܝܼܡܵܐ ܗ̣̄ܘܵܬܼ ܀</l>
                <l n="169">:ܒܥܘܼܡܪܵܐ ܕܲܥܕܹܢ ܣܵܡ̣ ܐܸܢܘܿܢ</l>
                <l n="170">ܠܲܦܫܝܼܛܹ̈ܐ ܘܝܲܩܲܪ ܐܸܢܘܿܢ. </l>

                <pb ed="http://syriaca.org/bibl/1765" n="103"/>
                <l n="171">:ܘܫܲܥܒܸܿܕܼ ܟܠ ܕܲܗܘ̤ܵܐ ܡܸܢܹܗ</l>
                <l n="172">ܠܫܘܼܠܛܵܢܵܐ ܕܨܲܠܡܹܗ ܕܐܵܕܼܵܡ ܀</l>
                <l n="173">:ܒܪ̣ܵܐ ܠܲܡ ܡ̇ܪܝܵܐ ܐܲܠܵܗܵܐ</l>
                <l n="174">ܠܲܒܼܥܝܼܪܵܐ ܘܲܠܚܲܝ̈ܘܵܬܼܵܐ.</l>
                <l n="175">:ܘܐܲܥܒܲܪ ܐܸܢܘܿܢ ܩܕܼܵܡ ܐܵܕܼܵܡ</l>
                <l n="176">ܕܢܸܩܪܸܐ ܫܡܵܗܹ̈ܐ ܠܩܸܢܝܵܢܵܘ̈ܗܝ ܀</l>
                <l n="177">:ܘܝܲܗ̣̄ܒܼ ܒܹܗ ܚܲܝܠܵܐ ܥܵܒܼܪܕܹܗ</l>
                <l n="178">ܘܲܩ̣ܪܵܐ ܫܡܵܗܹ̈ܐ ܟܡܵܐ ܕܲܣܦܲܩ̣.</l>
                <l n="179">:ܟܲܕܼ ܡܲܠܸܦ ܠܹܗ ܒܝܲܕܼ ܗܵܕܹܐ</l>
                <l n="180">ܕܡ̇ܪܵܐ ܕܟܼܠ ܕܲܗܘ̤ܵܐ ܣܵܡܹܗ ܀</l>
                <l n="181">:ܬܲܗܪܵܐ ܗ̄ܘ̣ ܨܲܠܡܹܗ ܕܒܼܵܪܘܿܝܵܐ</l>
                <l n="182">ܕܲܟܼܡܵܐ ܡܝܲܬܲܪ ܬܘܼܩܵܢܹܗ.</l>
                <l n="183">:ܕܡ̇ܪܘܼܬܹܗ ܥܲܠ ܟܠ ܡܸܬܼܚܲܬ̤</l>
                <l n="184">ܘܠܹܗ ܐܸܫܬܲܥܒܲܕܼܘ ܟܠ ܕܲܗܘ̤ܵܘ ܀</l>
                <l n="185">:ܒܹܗ ܐܲܣܝܼܪܝܼܢ ܫܲܘܝܵܐܝܼܬܼ</l>
                <l n="186">ܚܲܝܹ̈ܐ ܕܲܪ̈ܫܹܐ ܘܲܡܠܝܼܠܹ̈ܐ.</l>
                <l n="187">:ܘܒܲܐܚܝܵܢܘܼܬܼܗܘܿܢ ܕܲܠܘܵܬܹܗ</l>
                <l n="188">ܡܙܲܝܚܝܼܢ ܠܹܗ ܐܲܝܟ ܕܲܠܡܲܠܟܵܐ ܀</l>
                <l n="189">:ܪܵܘܡ̇ܐ ܘܥܘܼܡܩܵܐ ܠܕܼܘܼܝܪ̈ܵܘܗܝ</l>
                <l n="190">ܝܲܡܵܐ ܘܝܲܒܼܫܵܐ ܠܦܘܼܪܢܵܣܹܗ.</l>
                <l n="191">:ܪ̈ܘܼܚܹܐ ܘܡܲܫܒܹ̈ܐ ܠܚܲܝܘܼܬܹܗ</l>
                <l n="192">ܩܲܝܛܵܐ ܘܣܲܬܼܘܵܐ ܠܲܢܝܵܚܹܗ ܀</l>
                <l n="193">:ܦܨܝܼ̈ܚܵܢ ܗ̣̄ܘܲܝ̈ ܒܹܗ ܒܸܪ̈ܝܵܬܼܵܐ</l>
                <l n="194">ܘܫܵܡ̈ܝܥܵܢ ܠܹܗ ܐܲܝܟ ܕܲܠܡܵܪܵܐ.</l>
                <l n="195">:ܘܲܡܕܲܝܠܝܼܢ ܗ̄ܘ̣ܵܘ ܡܲܠܲܐܪܹ̈ܐ</l>
                <l n="196">ܒܬܸܫܡܸܫܬܹܿܗ ܟܲܕܼ ܚܵܕܹܝܢ ܗ̄ܘ̣ܵܘ ܀</l>
                <l n="197">:ܒܚܘܼܒܵܐ ܠܘܵܬܹܗ ܟܵܢ̇ܫܝܼܢ ܗ̄ܘ̣ܵܘ</l>
                <l n="198">ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ.</l>
                <l n="199">:ܘܚܵܕܹܝܢ ܗ̄ܘ̣ܵܘ ܕܲܡܫܵܘܬܲܦ ܗ̄ܘ̣</l>
                <l n="200">ܟܝܵܢܵܐ ܕܟܼܠܗܘܿܢ ܒܐܝܼܩܵܪܹܗ ܀</l>
                <l n="201">:ܚܲܕܼ ܒܲܠܚܘܿܕܼ ܠܵܐ ܢܲܦܫܹܗ</l>
                <l n="202">ܒܡܵܪܘܼܬܼܵܐ ܕܚܘܼܒܹܿܗ ܕܐܵܕܼܵܡ.</l>
                <l n="203">:ܘܠܵܐ ܒܸܣܡܲܬ̤ ܠܹܗ ܐܵܘܝܘܼܬܼܵܐ</l>
                <l n="204">ܕܲܒܼܓܹܐܪܵܐ ܒܠܲܥ ܕܲܝܣܵܡܵܐ ܀</l>
                <l n="205">:ܠܵܐ ܗ̄ܘ̣ܐ ܩܛܝܼܪܵܐ ܕܲܐ̄ܚܪ̈ܵܢܹܐ</l>
                <l n="206">ܥܨ̣ܵܝܗܝ ܗ̄ܘ̣ܵܐ ܕܢܸܗܘܸܐ ܕܲܠܩܘܼܒܼܠܵܐ.</l>
                <l n="207">:ܕܒܲܟܼܝܵܢܹܗ ܛܵܒܼܵܐ ܒܪܸܐ ܗ̄ܘ̣ܵܐ</l>
                <l n="208">ܐܲܝܟ ܡܲܠܲܐܟܹ̈ܐ ܒܢܲܝ̈ ܬܸܓܼܡܹܗ ܀</l>
                <l n="209">:ܠܵܐ ܗܘ̤ܵܬܼ ܥܸܠܬܼܵܐ ܠܲܚܣܵܡܹܗ</l>
                <l n="210">ܘܠܵܐ ܐܲܬܼܪܵܐ ܠܡܲܪܝܼܪܘܬܹܗ.</l>
                <l n="211">:ܐܸܠܵܐ ܪܲܒܿܘܼܬܹܗ ܕܐܵܕܼܵܡ</l>
                <l n="212">ܕܲܚܙ̣ܵܝܗܝ ܕܡ̣ܢ ܟܠ ܡܸܬܼܝܩܲܪ ܀</l>
                <l n="213">:ܕܠܲܚܬܹܗ ܡܸܪܬܹܗ ܠܚܲܣܵܡܵܐ</l>
                <l n="214">ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ.</l>
                <l n="215">:ܘܐܸܬܼܚܲܡܲܬܼ ܥܲܠ ܒܵܪܘܿܝܵܐ</l>
                <l n="216">ܒܗܵܝ̇ ܕܝܲܩܲܪ ܨܲܠܡܹܗ ܕܐܵܕܼܵܡ ܀</l>
                <l n="217">:ܗܘ̤ ܒܚܘܼܫܵܒܼܵܘ̈ܗܝ ܝܵܒܹ̇ܕܼ ܗ̄ܘ̣ܵܐ</l>
                <l n="218">ܒܪܸܓܿܬܼܵܐ ܒܝܼܫܬܵܐ ܕܕܸܠܩܲܬ̤ ܒܹܗ.</l>
                <l n="219">:ܘܟܼܠ ܦܘܼܪ̈ܣܝܼܢ ܡܸܨܛܲܢܲܥ ܗ̄ܘ̣ܵܐ</l>
                <l n="220">ܕܢܲܝܬܸܿܐ ܠܓܸܠܝܵܐ ܨܸܢܥܵܬܹ̈ܗ ܀</l>
                <l n="221">:ܪܸܓܿܬܹܗ ܣܢܝܼܬܼܵܐ ܗܵܕܹܐ ܗ̄ܘ̣ܵܬܼ</l>
                <l n="222">ܕܥܲܠ ܡ̇ܢ ܐܵܕܼܵܡ ܡܸܬܼܝܲܩܲܪ.</l>
                <l n="223">:ܘܥܲܠ ܡ̇ܢܵܐ ܒܚܘܼܒܹܿܗ ܟܕܼܝܼܢܝܼܢ</l>
                <l n="224">ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ ܀</l>
                <l n="225">:ܠܝܼ ܕܐܝܼܬܲܝ ܪܹܫܵܐ ܕܐܵܐܲܪ</l>
                <l n="226">ܘܟܼܠܗܘܿܢ ܬܸܓܼܡܹ̈ܐ ܪ̈ܘܼܚܵܢܹܐ.</l>
                <l n="227">:ܐܵܦܠܵܐ ܒܡܸܠܬܼܵܐ ܝܲܩܲܪ ܠܲܢ</l>
                <l n="228">ܟܲܕܼ ܡܲܬܼܩܸܢ ܠܹܗ ܠܲܟܼܝܵܢܲܢ ܀</l>
                <l n="229">:ܒܬܼܘܼܩܵܢܹܗ ܕܗܵܢܵܐ ܫܝܼܛܵܐ</l>
                <l n="230">ܥܲܦܪܵܐ ܕܲܚܝܼܚܵܐ ܕܐܲܪܥܵܐ.</l>
                <l n="231">:ܢܸܥܒܸܿܕ ܠܲܡ ܐ̄ܢܵܫܵܐ ܒܨܲܠܡܲܢ</l>
                <l n="232">ܘܢܸܗܘܸܐ ܝܲܩܝܼܪ ܒܲܕܼ ܡܘܼܬܲܢ ܀</l>
                <l n="233">ܥܲܒܼܕܹܿܗ ܐܲܝܟ ܡ̇ܪܵܐ ܒܐܲܪܥܵܐ: </l>

                <pb ed="http://syriaca.org/bibl/1765" n="104"/>
                <l n="234">ܘܲܩ̣ܪܵܝܗܝ ܨܲܠܡܵܐ ܕܟܲܣܝܘܼܬܹܗ.</l>
                <l n="235">:ܘܡܸܬܼܝܲܩܲܪ ܡ̣ܢ ܟܠ ܕܲܗܘ̤ܵܘ</l>
                <l n="236">ܐܲܝܟ ܒܵܪܘܿܝܵܐ ܒܲܒܼܪܝܼܬܹܗ ܀</l>
                <l n="237">:ܐܸܠܵܐ ܘܫܲܥܒܸܿܕܼ ܠܐܝܼܩܵܪܹܗ</l>
                <l n="238">ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀</l>
                <l n="239">:ܓܒܼܝܼܠ ܡ̣ܢ ܐܲܪܥܵܐ ܡ̇ܝܘܿܬܼܵܐ</l>
                <l n="240">ܘܫܝܼܛ ܒܲܕܼܝܵܢܹܗ ܐܲܝܟ ܐܲܪܥܵܐ.</l>
                <l n="241">:ܘܫܘܼܠܛܵܢܵܐ ܕܡܸܠܬܹܗ ܡܲܡܠܸܟ</l>
                <l n="242">ܥܲܠ ܥܸܠܵܝܹ̈ܐ ܘܬܲܚܬܵܝܹ̈ܐ ܀</l>
                <l n="243">:ܣܸܦܲܬ̤ ܢܘܼܪܵܐ ܕܲܚܣܵܡܹܗ</l>
                <l n="244">ܘܲܕܼܠܸܩ ܪܘܼܓܼܙܵܐ ܕܲܛܢܵܢܹܗ.</l>
                <l n="245">:ܘܲܒܼܥ̣ܵܐ ܕܲܢܕܼܝܼܩ ܨܹܐܕܲܝܗܘܿܢ</l>
                <l n="246">ܘܢܲܝܬܸܿܐ ܠܓܸܠܝܵܐ ܚܘܼܫܵܒܼܵܘ̈ܗܝ ܀</l>
                <l n="247">:ܠܵܐ ܚܵܘܝܼ ܠܗܘܿܢ ܨܸܢ̈ܥܵܬܹܗ</l>
                <l n="248">ܐܲܝܟ ܕܲܡܬܵܕܼ ܕܢܸܥܒܸܿܕܼ ܗܵܫܵܐ.</l>
                <l n="249">:ܕܠܵܐ ܫܲܠܝܼܛ ܗ̄ܘ̣ܵܐ ܒܗܵܘ̇ ܙܲܒܼܢܵܐ</l>
                <l n="250">ܕܲܢܕܲܡܸܐ ܒܐܸܣܟܹܿܝܡ ܐ̄ܢܵܫܵܐ ܀</l>
                <l n="251">:ܚܸܘܝܐ ܥܒ݂ܲܕܼ ܠܹܗ ܟܘܿܬܿܝܼܢܵܐ</l>
                <l n="252">ܘܲܠܒܸܫ̣ ܘܟܲܣܝܼ ܣܢܝܼܘܼܬܹܗ.</l>
                <l n="253">:ܕܠܵܐ ܢܸܬܼܪܲܞܒܿܘܼܢ ܡ̣ܢ ܫܸܠܝܵܐ</l>
                <l n="254">ܒܲܚܙܵܬܼܵܐ ܕܠܵܐ ܡܥܵܕܼܝܼܢ ܒܵܗ̇ ܀</l>
                <l n="255">:ܒܗܝܼܠܝܼܢ ܘܲܫܠܹܝܢ ܬܲܡܝܼܡܹ̈ܐ</l>
                <l n="256">ܘܢܵܛ̇ܪܝܼܢ ܛܲܟܼܣܹܗ ܕܥܵܒܼܘܿܕܼܵܐ.</l>
                <l n="257">:ܘܦܲܐܝܵܐ ܚܙܵܬܼܗܘܿܢ ܠܲܚ̈ܕܼܵܕܹܐ</l>
                <l n="258">ܒܢܲܟܼܦܘܼܬܼܵܐ ܕܪܸ̈ܥܝܵܢܲܝܗܘܿܢ ܀</l>
                <l n="259">:ܫܲܪܝܼ ܡܡܲܠܸܠ ܙܹܐܦܵܢܵܐ</l>
                <l n="260">ܒܟܸܢܵܪܵܐ ܕܒܸܣܪܵܐ ܒܩܵܠܵܐ.</l>
                <l n="261">:ܕܡܵܢܲܐ ܗ̄ܝܼ ܥܸܠܬܼܵܐ ܕܲܟܼܠܹܝܢ ܐ̄ܢܬܿܘܿܢ</l>
                <l n="262">ܡ̣ܢ ܡܹܐܟܼܘܼܠܬܵܐ ܕܟܼܠ ܦܹܐܪ̈ܝܼܢ ܀</l>
                <l n="263">:ܠܗܘܿܢ ܫܲܐܸܠ ܗ̄ܘ̣ܵܐ ܩܲܕܼܡ̇ܝܑܬܼ</l>
                <l n="264">ܐܲܝܟ ܕܢܹܐܠܲܦ ܫܲܪܝܼܪܵܐܝܼܬܼ.</l>
                <l n="265">:ܕܲܡܦܵܣ ܗ̄ܘ̣ܵܐ ܒܹܗ ܒܲܟܼܝܵܢܹܗ</l>
                <l n="266">ܕܠܵܐ ܡܨܸܐ ܝܵ̇ܕܲܥ ܟܲܣ̈ܝܵܬܼܵܐ ܀</l>
                <l n="267">:ܠܵܐ ܫܡܝܼܥ ܗ̄ܘ̣ܵܐ ܠܹܗ ܦܘܼܩܪܵܢܵܐ</l>
                <l n="268">ܕܣܵܡ̣ ܒܵܪܘܿܝܵܐ ܠܒܹܝܬܼ ܐܵܕܼܵܡ.</l>
                <l n="269">:ܥܲܠ ܗܵܕܹܐ ܫܲܐܸܠ ܐܸܢܘܿܢ</l>
                <l n="270">ܕܢܹܐܠܲܦ ܡܸܠܬܼܵܐ ܘܟܸܢ ܢܲܛܥܸܐ ܀</l>
                <l n="271">:ܚܸܘܝܵܐ ܠܚܵܘܵܐ ܐܸܡ݂ܲܪ ܗ̄ܘ̣ܵܐ</l>
                <l n="272">ܨܢܝܼܥܵܐ ܠܫܲܦܝܲܬܼ ܪܸܥܝܵܢܵܐ.</l>
                <l n="273">:ܕܕܲܠܡܵܐ ܒܵܪܘܿܝܵܐ ܟܠܵܟܼܘܿܢ</l>
                <l n="274">ܡ̣ܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ ܀</l>
                <l n="275">:ܫܒܲܪܬܼܵܐ ܠܲܢܟܼܝܼܠܵܐ ܐܸܡܪܵܬ̤</l>
                <l n="276">ܕܠܵܐ ܟܠܹܝܢܲܢ ܡ̣ܢ ܐܝܼܠܵܢܹ̈ܐ.</l>
                <l n="277">:ܡ̣ܢ ܚܲܕܼ ܐܝܼܠܵܢܵܐ ܬܲܝܡܲܢ</l>
                <l n="278">ܕܡ̇ܘܬܵܐ ܟܣܸܐ ܒܵܗ̇ ܒܡܹܐܟܼܘܼܠܬܸܿܗ ܀</l>
                <l n="279">:ܐܸܫܟܲܚ ܐܲܬܼܪܵܐ ܙܹܐܦܵܢܵܐ</l>
                <l n="280">ܘܫܲܪܝܼ ܕܢܸܙܪܘܿܥ ܙܝܼܙܵܢܵܘ̈ܗܝ.</l>
                <l n="281">:ܘܐܵܘܥܝܼ ܦܹܐܪܵܐ ܕܨܸܒܼܝܵܢܹܗ</l>
                <l n="282">ܕܓܵܠܘܼܬܼܵܐ ܒܫܘܼܪܵܝܵܐ ܀</l>
                <l n="283">:ܠܵܐ ܠܲܡ ܡ̇ܘܬܵܐ ܡ̇ܝ̇ܬܿܝܼܢ ܐܢ̄ܬܿܘܿܢ</l>
                <l n="284">ܚܸܘܝܵܐ ܠܚܵܘܵܐ ܡܲܛܥܸܐ ܗ̄ܘ̣ܵܐ.</l>
                <l n="285">:ܐܲܝܟ ܐܲܠܵܗܹ̈ܐ ܗܵܘܹ̇ܝܢ ܐܢ̄ܬܿܘܿܢ</l>
                <l n="286">ܝܵܕܲܘܿܥܹ̈ܐ ܕܲܣܬܼܝܼܪ̈ܵܬܼܵܐ ܀</l>
                <l n="287">:ܐܘܿܗ ܡ̣ܢ ܣܵܢܵܠܵܐ ܕܐ̄ܢܵܫܘܼܬܼܵܐ</l>
                <l n="288">ܕܕܲܠܚܹܗ ܠܫܲܝܢܵܐ ܕܲܒܼܪܝܼܬܼܵܐ.</l>
                <l n="289">:ܕܠܵܐ ܣܸܦܩܲܬ̤ ܕܐܲܛܥܝܼ ܒܲܠܚܘܿܕܼ</l>
                <l n="290">ܐܸܠܵܐ ܕܐܲܒܲܥ ܐܲܠܵܗܹ̈ܐ ܀</l>
                <l n="291">ܗܵܪܟܵܐ ܕܸܢܚܲܬ̤ ܒܝܼܫܘܼܬܹܗ: </l>

                <pb ed="http://syriaca.org/bibl/1765" n="105"/>
                <l n="292">ܘܗܘ̤ ܒܡܸܠܵܘ̈ܗܝ ܩܲܛܪܸܓܼ ܢܲܦܫܹܗ.</l>
                <l n="293">:ܕܲܚܣ݂ܲܡ ܒܐܵܕܼܵܡ ܘܲܒܼܝܲܠܕܵܘ̈ܗܝ</l>
                <l n="294">ܘܐܲܥܸܠ ܐܝܼܬܼܝܹ̈ܐ ܣܲܓܿܝܼ̈ܠܹܐ ܀</l>
                <l n="295">:ܐܲܠܵܗܹ̈ܐ ܠܲܡ ܗܵܘܹ̇ܝܬܿܘܿܢ</l>
                <l n="296">ܘܠܵܘ ܚܲܕܼ ܐܲܠܵܗܵܐ ܒܲܠܚܘܿܕܼ.</l>
                <l n="297">:ܘܥܲܠ ܗܵܕܹܐ ܟܠܵܟܼܘܿܢ ܡܸܢܹܗ</l>
                <l n="298">ܕܐܝܼܠܵܢܵܐ ܘܲܩܪ̣ܵܝܗܝ ܡ̇ܘܬܵܐ ܀</l>
                <l n="299">:ܩܪܘܿܒܼܘ ܐܸܬܼܒܲܣܲܡܘ ܡ̣ܢ ܦܹܐܪ̈ܵܘܗܝ</l>
                <l n="300">ܘܗܵܐ ܡܸܬܼܦܲܬܼ̈ܚܵܢ ܥܲܝܢܲܝ̈ܟܿܘܿܢ.</l>
                <l n="301">:ܕܚܲܝܹ̈ܐ ܟܣܹܝܢ ܒܵܗ̇ ܒܡܹܐܐܟܼܘܼܠܬܵܐ</l>
                <l n="302">ܕܬܸܥܒܸܿܕܼ ܐ̄ܢܵܫܵܐ ܐܲܠܵܗܹ̈ܐ ܀</l>
                <l n="303">:ܚܙܵܬ̤ ܠܲܡ ܐܲܢ̄ܬܿܬܼܵܐ ܠܐܝܼܠܵܢܵܐ</l>
                <l n="304">ܕܪܸܓܿܬܼܵܐ ܗ̄ܘ̣ ܟܠܹܗ ܘܲܚܙܵܬܼܵܐ ܗ̄ܘ̣.</l>
                <l n="305">:ܘܢܸܣܒܲܬ̤ ܡ̣ܢ ܦܹܐܪ̈ܵܘܗܝ ܘܐܸܟܼܠܲܬ̤</l>
                <l n="306">ܘܝܸܗ̄ܒܲܬ̤ ܥܲܡܵܗ̇ ܠܫܵܘܬܵܦܵܗ̇ ܀</l>
                <l n="307">:ܗ̤ܝ ܠܘܼܩܕܼܵܡ ܐܸܡ݂ܲܪ ܕܐܸܟܼܠܲܬ̤</l>
                <l n="308">ܕܬܸܩܛܘܿܦ ܠܵܗ̇ ܫܸܡ ܐܲܠܵܗܹ̈ܐ.</l>
                <l n="309">:ܒܗܵܝ̇ ܕܐܸܬܿܕܒܼܪܲܬ̤ ܠܲܦܝܵܣܵܐ</l>
                <l n="310">ܕܐܲܝܟ ܐܲܠܵܗܹ̈ܐ ܗܵܘܹ̇ܝܬܿܘܿܢ ܀</l>
                <l n="311">:ܠܒܲܥܠܵܗ̇ ܐ̄ܚܪܵܘܑܬܼ ܝܸܗ̄ܒܲܬ̤ ܠܹܗ</l>
                <l n="312">ܕܗ̤ܝܼ ܠܘܼܩܕܼܵܡ ܬܸܗܘ̤ܐ ܐܲܠܵܗ.</l>
                <l n="313">:ܕܣܲܒܼܪܵܐ ܣܪܝܼܩܵܐ ܐܲܛܥܝܼ ܒܗ̇</l>
                <l n="314">ܕܫܘܼܘܕܵܝܹܗ ܕܐܵܟܹ̇ܠ ܩܲܪܨܵܐ ܀</l>
                <l n="315">:ܐܸܬܼܦܬܲܚ ܠܲܡ ܥܲܝܢܲܝ̈ܗܘܿܢ</l>
                <l n="316">ܒܡܹܐܟܼܘܼܠܬܵܐ ܕܦܹܐܪܵܐ ܘܲܚ̣ܙܵܘ.</l>
                <l n="317">:ܘܐܸܬܼܥܲܕܲܠܘ ܒܲܩܢܘܿܡܲܝ̈ܗܘܿܢ</l>
                <l n="318">ܚܙܵܬܼܵܐ ܕܡܲܠܝܵܐ ܫܘܼܚܵܪܵܐ ܀</l>
                <l n="319">:ܠܵܐ ܝܵ̇ܕܲܥܝܼܢ ܗ̄ܘ̣ܵܘ ܟܘܼܐܵܪܵܐ</l>
                <l n="320">ܩܕܼܵܡ ܡܹܐܟܼܘܼܠܬܵܐ ܕܐܝܼܠܵܢܵܐ.</l>
                <l n="321">:ܘܡ̣ܢ ܕܥܲܒ݂ܲܪܘ ܥܲܠ ܦܘܼܩܕܵܢܵܐ</l>
                <l n="322">ܚܙ̣̰ܵܘ ܕܲܫܠܝܼܚܝܼܢ ܘܲܡܦܲܪܣܹܝܢ ܀</l>
                <l n="323">:ܕܲܒܸܿܩܘ ܕܹܝܢ ܛܲܪ݁ܦܹܐ ܕܬܹܐܢܹ̈ܐ</l>
                <l n="324">ܡ̣ܢ ܟܘܼܚܵܕܼܵܐ ܕܲܚܕܵܕܹ̈ܐ.</l>
                <l n="325">:ܕܲܚܛܝܼܬܼܵܐ ܥܸܒܼܕܲܬ̤ ܐܸܢܘܿܢ</l>
                <l n="326">ܦܘܼܪܣܵܝܵܐ ܘܨܲܥܪܵܐ ܡܸܢܫܹܠܝ ܀</l>
                <l n="327">:ܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܼܵܐ</l>
                <l n="328">ܒܪܸ̈ܥܝܵܢܲܝܗܘܿܢ ܕܲܦܝܼܛܹ̈ܐ.</l>
                <l n="329">:ܘܡ̣ܢ ܕܐܸܟܲܠ̣ܘ ܡ̣ܢ ܐܝܼܠܵܢܵܐ</l>
                <l n="330">ܗܘ̤ܵܘ ܦܵܪ̈ܘܿܫܹܐ ܕܘܵܠ̈ܝܵܬܼܵܐ ܀</l>
                <l n="331">:ܥܲܠ ܗܲܕܹܐ ܩ̣ܪܵܝܗܝ ܕܝܼܕܲܥܬܼܵܐ</l>
                <l n="332">ܠܐܝܼܠܵܢܵܐ ܕܐܸܟܲܠ̣ܘ ܡܸܢܹܗ.</l>
                <l n="333">:ܕܝܼܕܲܥܬܼܵܐ ܕܪܸ̈ܥܝܵܢܲܗܘܿܢ</l>
                <l n="334">ܒܡܹܐܟܼܘܼܠܬܵܐ ܕܡܸܢܹܗ ܕܸܢܚܲܬ̤ ܀</l>
                <l n="335">:ܠܵܘ ܕܝܼܕܲܥܬܼܵܐ ܝܵܗ̇ܒܼ ܗ̄ܘ̣ܵܐ</l>
                <l n="336">ܕܗܵܕܹܐ ܠܵܐ ܩܢܸܐ ܒܲܟܼܝܵܢܹܗ.</l>
                <l n="337">:ܐܸܠܵܐ ܕܲܒܼܥܸܠܬܹܗ ܕܝܼܠܹܗ</l>
                <l n="338">ܝܲܠܦ̣ܘܼܗܝ ܠܲܥܵܒܼܵܪ ܦܘܼܩܕܵܢܵܐ ܀</l>
                <l n="339">:ܥܒ݂ܲܕܼܘ ܬܲܟܼܣܝܼܬܼܵܐ ܠܓܼܘܼܫܡܲܝ̈ܗܘܿܢ</l>
                <l n="340">ܛܲܪ̈ܦܵܘܗܝ ܕܝܼܠܹܗ ܕܐܝܼܠܵܢܵܐ.</l>
                <l n="341">:ܕܲܒܼܥܸܠܬܹܗ ܩ̣ܢܵܘ ܝܼܕܲܥܬܼܵܐ</l>
                <l n="342">ܒܛܲܪ̈ܦܵܘܗܝ ܟܲܣܝܼܘ ܦܲܓܼܪ̈ܲܝܗܘܿܢ ܀</l>
                <l n="343">:ܗܵܘ̇ ܕܹܝܢ ܝܵ̇ܕܲܥ ܟܲܣ̈ܝܵܬܼܵܐ</l>
                <l n="344">ܠܵܐ ܐܲܗܡܝܼ ܡ̣ܢ ܬܘܼܒܵܢܹܗ.</l>
                <l n="345">:ܕܐܵܦ ܟܲܕܼ ܣܵܡ̣ ܠܹܗ ܦܘܼܩܕܵܢܵܐ</l>
                <l n="346">ܝܵ̇ܕܲܥ ܗ̄ܘ̣ܵܐ ܕܡܸܚܛܵܐ ܚܵܛܹ̇ܐ ܀</l>
                <l n="347">:ܠܦܵܢܝܹܗ ܕܝܵܘܡ̇ܐ ܐܲܫܡܲܥ ܗ̄ܘ̣ܵܐ</l>
                <l n="348">:ܩܵܠܵܐ ܕܪܸ̈ܓܼܠܵܘܗܝ ܒܵܪܘܿܝܵܐ</l>
                <l n="349">:ܟܲܕܼ ܐܵܬܹܿܐ ܕܢܸܬܼܒܲܥ ܐܸܢܘܿܢ</l>
                <l n="350">ܥܝܵܪܬܵܐ ܕܲܥܒܼܵܪ ܦܘܼܕܵܢܵܐ ܀</l>
                <l n="351">ܐܘܿ ܟܝܵܢܵܐ ܕܠܵܐ ܪܘܼܟܵܒܼܵܐ: </l>

                <pb ed="http://syriaca.org/bibl/1765" n="106"/>
                <l n="352">ܕܠܵܐ ܡܸܣܬܲܝܲܟ ܒܲܥܒܼܵܕܼܵܘ̈ܗܝ.</l>
                <l n="353">:ܕܐܲܩܢܝܼ ܩܵܠܵܐ ܠܗܲܠܟܼܵܬܹ̈ܗ</l>
                <l n="354">ܟܲܕܼ ܐܵܬܹ̇ܐ ܕܢܲܟܸܿܣ ܠܐܵܕܼܵܐ ܀</l>
                <l n="355">:ܐܘܿ ܢܸܒܼܥܵܐ ܕܟܼܠ ܚܸܟܼ̈ܡܵܬܼܵܐ</l>
                <l n="356">ܕܐܲܚܝܼܕܼ ܣܵܟܼܵܐ ܕܟܼܠ ܡܸܕܹܿܡ.</l>
                <l n="357">:ܕܲܡܫܲܐܸܠ ܐܲܝܟ ܠܵܐ ܝܵ̇ܕܲܥ</l>
                <l n="358">ܕܐܲܝܟܵܐ ܡܣܲܬܲܪ ܒܲܪ ܒܲܝܬܹܿܗ ܀</l>
                <l n="359">:ܐܲܡܫܲܥ ܩܵܠܵܐ ܕܗܲܠܟܼܵܬܹ̈ܗ</l>
                <l n="360">ܕܢܲܪܗܸܒܼ ܐܸܢܘܿܢ ܥܲܠ ܕܲܚܛܵܘ̣.</l>
                <l n="361">:ܡܫܲܐܸܠ ܗ̄ܘ̣ܵܐ ܕܐܲܝܟܵܐ ܐܢ̄ܬܿ ܐܵܕܼܵܡ</l>
                <l n="362">ܘܲܡܚܵܘܸܐ ܕܝܵ̇ܕܲܥ ܕܐܲܝܟܵܐ ܗ̄ܘ̣ ܀</l>
                <l n="363">:ܐܲܝܟܵܐ ܐܢܬܿ ܐܕܼܵܡ ܐܸܡ݂ܲܪ ܗ̄ܘ̣ܵܐ</l>
                <l n="364">ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ.</l>
                <l n="365">:ܐܲܝܟܵܐ ܐܢ̄ܬܿ ܝܵܪܬܹܿܗ ܕܦܲܪܕܲܝܣܵܐ</l>
                <l n="366">ܠܡܵܢܵܐ ܡܛܲܫܹܝܬܿ ܣܘܼܪ̈ܚܵܢܲܝܟ ܀</l>
                <l n="367">:ܐܘܿ ܛܵܒܼܵܐ ܟܡܵܐ ܡܲܚܸܒܼ ܠܹܗ</l>
                <l n="368">ܠܨܲܠܡܵܐ ܕܐܵܕܼܵܡ ܥܲܦܪܵܢܵܐ.</l>
                <l n="369">:ܕܲܒܼܥ̈ܡܵܬܼܵܐ ܚܢܝܼܓܼܵܬܼܵܐ</l>
                <l n="370">ܒܵܥܹ̇ܐ ܠܵܗ̇ ܠܐܲܒܿܝܼܕܼܘܼܬܹܗ ܀</l>
                <l n="371">:ܐܲܝܟܵܐ ܐܢ̄ܬܿ ܐܵܕܼܵܡ ܝܲܩܝܼܪܵܐ</l>
                <l n="372">ܕܲܥܒܲܕܿܬܵܟ ܡ̇ܪܵܐ ܒܐܲܪܥܵܐ.</l>
                <l n="373">:ܡ̇ܢܵܐ ܥܒܼܝܼܕܲܬܿ ܦܘܼܪܣܵܝܵܐ</l>
                <l n="374">ܢܲܟܼܦܵܐ ܕܲܫܠ݂ܲܚ ܙܲܗܝܘܼܬܹܗ ܀</l>
                <l n="375">ܩܵܠܵܟ ܫܸܡܥܹ̇ܬܼ ܘܐܸܬܿܛܲܫܝܼܬܼ.</l>
                <l n="376">ܐܵܕܼܵܡ ܦܲܢܝܼ ܠܥܵܒܼܘܿܕܹܗ.</l>
                <l n="377">:ܘܒܼܵܗܹ̇ܬܼ ܐ̄ܢܵܐ ܕܐܸܚܙܸܐ ܐܲܦܲܝ̈ܟ</l>
                <l n="378">ܕܲܫܠܝܼܚ ܐ̄ܢܵܐ ܘܲܡܦܲܪܣܲܝ ܐ̄ܢܵܐ ܀</l>
                <l n="379">:ܡܲܢ ܥܲܒܼܕܵܟ ܥܲܪܛܸܠܵܝܵܐ</l>
                <l n="380">ܡ̇ܪܵܐ ܠܥܲܒܼܕܹܿܗ ܐܸܡ݂ܲܪ ܗ̄ܘ̣ܵܐ.</l>
                <l n="381">:ܡܲܢ̣ܘܼ ܐܲܫܠܲܚ ܬܲܟܼܣܝܼܬܼܵܟ</l>
                <l n="382">ܝܲܩܝܼܪܵܐ ܕܨܲܥܲܪ ܢܲܦܫܹܗ ܀</l>
                <l n="383">:ܕܲܠܡܵܐ ܚܙܵܬܼܵܐ ܕܐܝܼܠܵܢܵܐ</l>
                <l n="384">ܓܲܪܸܓܼܬܼܵܟ ܨܹܝܕܼ ܡܹܐܟܼܘܼܠܬܼܵܐ.</l>
                <l n="385">:ܘܲܬܼܚܘܼܡ̇ܐ ܕܬܲܚܡܹܬܼ ܥܲܒܼܕܵܟ</l>
                <l n="386">ܥܲܪܛܸܠܝܵܐ ܕܠܵܐ ܢܲܚ̈ܬܹܿܐ ܀</l>
                <l n="387">:ܐܲܢ̄ܬܿܬܼܵܐ ܝܸܗ̄ܒܲܬ̤ ܠܝܼ ܘܐܸܟܼܠܹ̇ܬܼ</l>
                <l n="388">ܐܕܼܵܡ ܫܲܒܼܪܵܐ ܐܸܡ݂ܲܪ ܗ̄ܘ̣ܵܐ.</l>
                <l n="389">:ܟܲܕܼ ܣܵܒܲܪ ܗ̄ܘ̣ܵܐ ܕܲܡܚܵܘܸܐ</l>
                <l n="390">ܕܪܲܚܝܼܩ ܗ̄ܘ̣ ܡ̣ܢ ܥܸܕܼܠܵܝܵܐ ܀</l>
                <l n="391">:ܐܸܡ݂ܲܪ ܐܲܠܵܗܵܐ ܠܚܵܘܵܐ</l>
                <l n="392">ܡ̇ܢܵܘ ܠܲܡ ܗܵܢܵܐ ܕܲܥܒ݂ܲܕܿܬܿܝ.</l>
                <l n="393">:ܣܵܓܼܬܼܵܗ̇ ܠܥܸܠܬܼܵܐ ܒܲܐ̄̈ܚܪܹܢܵܐ</l>
                <l n="394">ܕܚܸܘܝܵܐ ܐܲܛܥܝܼ ܒܝܼ ܘܐܸܟܼܠܹ̇ܬܼ ܀</l>
                <l n="395">:ܠܵܐ ܕܹܝܢ ܫܲܐܠܹܗ ܠܲܢܟܼܝܼܠܵܐ</l>
                <l n="396">ܒܲܕܼܡܘܼܬܼܵܠ ܕܫܲܐܠܹܗ ܠܐܵܕܼܵܡ.</l>
                <l n="397">:ܕܠܲܝܬܿ ܠܹܗ ܥܸܠܬܼܵܐ ܠܲܚܣܵܡܹܗ</l>
                <l n="398">ܕܢܹܐܡܲܪ ܕܐ̄ܚܪܹܝܢ ܐܲܛܥܝܼ ܒܝܼ ܀</l>
                <l n="399">:ܫܲܪܝܼ ܕܹܝܢ ܒܲܓܼܙܵܪ ܕܝܼܢܵܐ</l>
                <l n="400">:ܒܵܪܘܿܝܵܐ ܕܐܲܬܼܩܸܢ ܐܸܢܘܿܢ</l>
                <l n="401">:ܘܠܘܼܩܕܵܪܡ ܫܲܪܝܼ ܡ̣ܢ ܚܸܘܝܵܐ</l>
                <l n="402">ܕܗܘ̤ ܗܘ̤ܵܐ ܥܸܠܲܬܼ ܒܝܼ̈ܫܬܼܵܐ ܀</l>
                <l n="403">:ܒܠܵܘ̈ܛܵܬܼܵܐ ܕܹܝܢ ܕܲܠܚܸܝܵܐ</l>
                <l n="404">ܠܐܵܟܹ̇ܠ ܩܲܪܨܵܐ ܠܵܐܹ̇ܛ ܗ̄ܘ̣ܵܐ.</l>
                <l n="405">:ܪܵܡܹ̇ܙ ܗ̄ܘ̣ܵܐ ܥܲܠ ܡܲܦܘܼܠܬܹܿܗ</l>
                <l n="406">ܕܫܵܪܹܐ ܠܹܗ ܡ̣ܢ ܫܘܼܠܛܵܢܹܗ ܀</l>
                <l n="407">:ܪܹܫܵܐ ܕܐܵܐܲܪ ܐܝܼܬܼܵܘܗܝ ܗ̄ܘ̣ܵܐ</l>
                <l n="408">ܘܪܲܒܿܚܲܝܠܵܐ ܕܲܟܼ̈ܢܵܘܵܬܹܗ.</l>
                <l n="409">:ܘܕܲܐܛܥܝܼ ܒܐܵܕܼܵܡ ܘܲܒܼܚܵܘܵܐ</l>
                <l n="410">ܢܦܲܠ̣ ܥܲܠ ܐܲܪܥܵܐ ܘܐܸܫܬܬܲܦܲܠ ܀</l>
                <l n="411">:ܐܸܡ݂ܲܪ ܐܲܠܵܗܵܐ ܠܚܸܘܝܵܐ</l>
                <l n="412">ܥܲܠ ܕܲܥܒ݂ܲܕܿܬܿ ܗܵܕܹܐ ܘܐܲܛܥܝܼܬܿ.</l>
                <l n="413">:ܠܝܼܛ ܐܲܢ̄ܬܿ ܡ̣ܢ ܟܠܹܗ ܪ̈ܲܚܫܵܐ</l>
                <l n="414">ܘܗܲܠ̈ܟܼܵܬܼܵܟ ܒܵܟ ܢܸܬܼܐܲܣܪ̈ܵܢ ܀</l>
                <l n="415">:ܥܲܦܪܵܐ ܬܸܗܘܸܐ ܡܹܐܟܼܘܼܠܬܵܟ</l>
                <l n="416">ܘܲܒܼܓܼܵܘ ܐܲܪܥܵܐ ܗܘܼܦܵܟܼܵܟ. </l>

                <pb ed="http://syriaca.org/bibl/1765" n="107"/>
                <l n="417">:ܕܐܲܦܸܩܬܿ ܝܵܪܬܵܐ ܡ̣ܢ ܫܘܼܒܼܚܹܗ</l>
                <l n="418">ܒܐܲܪܥܵܐ ܢܸܗܘܸܐ ܩܘܼܦܵܚܵܟ ܀</l>
                <l n="419">:ܒܥܸܠܕܲܒܼܵܒܼܵܐ ܬܸܗܘܸܐ ܡܸܟܹܿܝܠ</l>
                <l n="420">ܠܐܵܕܼܵܡ ܘܲܠܟܼܠܗܘܿܢ ܝܲܠܕܵܘ̈ܗܝ.</l>
                <l n="421">:ܕܗܘ̤ ܕܵܐܹ̇ܿܫ ܪܹܫܵܟ ܒܐܲܪܥܵܐ</l>
                <l n="422">ܘܐܲܢ̄ܬܿ ܡ̇ܚܹܝܬܿ ܠܹܗ ܡ̇ܐ ܕܲܚܛ̣ܵܐ ܀</l>
                <l n="423">:ܒܵܬܬܲܪ ܚܸܘܝܵܐ ܨܹܝܕܼ ܚܵܘܵܐ</l>
                <l n="424">ܐܲܚܝܼܪܹܗ ܠܲܓܼܙܵܪ ܕܝܼܢܵܐ.</l>
                <l n="425">:ܕܗ̤ܝ ܩܲܒܿܠܲܬ̤ ܡܸܠܟܹܿܗ ܠܘܼܩܕܼܵܡ</l>
                <l n="426">ܘܦܸܫܛܲܬ̤ ܐܝܼܕܼܵܗ̇ ܥܲܠ ܦܹܐܪܵܐ ܀</l>
                <l n="427">:ܒܟܹܐܒܹ̈ܐ ܘܝܼܠܲܠܬܵܐ ܠܵܛ̣ܵܗ̇</l>
                <l n="428">ܘܲܒܼܚܸܒܼܠܹ̈ܐ ܕܝܲܠܕܵܐ ܐܲܣܪ̣ܵܗ̇.</l>
                <l n="429">:ܘܫܘܼܥܒܵܕܼܵܐ ܠܓܲܒܼܪܵܐ ܝܲܗ̣̄ܒܵܗ̇</l>
                <l n="430">ܕܬܸܗܘܸܐ ܡܡܲܠܝܵܐ ܣܘܼܢܩܵܢܹܗ ܀</l>
                <l n="431">:ܐܘܿ ܦܘܼܪ̈ܣܹܐ ܟܡܵܐ ܚܲܟܿܝܼܡܝܼܢ</l>
                <l n="432">ܕܒܼܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ.</l>
                <l n="433">:ܕܐܲܝܠܹܝܢ ܕܲܩ̣ܒܲܥ ܒܲܟܼܝܵܢܵܐ</l>
                <l n="434">ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܀</l>
                <l n="435">:ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ</l>
                <l n="436">ܐ̄ܚܪܵܝܑܬܼ ܠܵܛܹܗ ܒܵܪܘܿܝܵܐ.</l>
                <l n="437">:ܕܩܲܫܝܘܼܬܹܗ ܕܲܓܼܙܵܪ ܕܝܼܢܵܐ</l>
                <l n="438">ܒܚܸܘܝܵܐ ܘܚܵܘܵܐ ܐܸܬܼܦܲܟܲܗ ܀</l>
                <l n="439">:ܐܸܡ݂ܲܪ ܠܲܡ ܡ̇ܪܝܵܐ ܠܐܵܕܼܵܡ</l>
                <l n="440">ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ.</l>
                <l n="441">:ܕܡܸܛܠܵܬܼܵܟ ܠܵ̄ܐܹ̇ܛ ܐ̄ܢܵܐ</l>
                <l n="442">ܦܹܐܪܹ̈ܐ ܘܙܲܪ̈ܥܹܐ ܘܐܝܼܠܵܢܹ̈ܐ ܀</l>
                <l n="443">:ܥܲܠ ܕܲܫܡ݂ܲܥܬܿ ܒܩܵܠܵܐ ܕܐܲܢ̄ܬܿܬܼܵܟ</l>
                <l n="444">ܘܐܸܟܲܠ̣ܬܿ ܦܹܐܪܵܐ ܕܝܼܕܲܥܬܼܵܐ.</l>
                <l n="445">:ܦܲܠܵܚܵܐ ܬܸܗܘܸܐ ܒܐܲܪܥܵܐ</l>
                <l n="446">ܘܗܵܝܕܹܿܝܢ ܬܸܬܸܿܠ ܠܵܟ ܦܹܐܪܹ̈ܐ ܀</l>
                <l n="447">:ܥܲܦܪܵܐ ܐܢ̄ܬܿ ܐܵܕܼܵܡ ܡ̣ܢ ܐܲܪܥܵܐ</l>
                <l n="448">ܘܠܲܐܪܥܵܐ ܬܸܗܦܘܿܟ ܥܲܠ ܕܲܚܛܲܝܬܿ.</l>
                <l n="449">:ܕܫܵܛ̣ܬܿ ܦܘܼܩܕܵܢܵܐ ܕܣܵܡܹ̇ܬܼ ܠܵܟ</l>
                <l n="450">ܡܠܝܼܠܹ̈ܐ ܘܚܲܪ̈ܫܹܐ ܢܫܘܼܛܘܼܢܵܟ ܀</l>
                <l n="451">:ܗܵܐ ܗ̤ܘܲܝܬܿ ܡܸܟܹܿܝܠ ܐܲܠܵܗܵܐ</l>
                <l n="452">ܐܲܟܼܡܵܐ ܕܐܲܛܥܝܼ ܒܵܟ ܒܝܼܫܵܐ.</l>
                <l n="453">:ܦܩܘܿܕܼ ܠܲܟܼܝܵܢܹ̈ܐ ܡܸܫܬܲܡܥܝܼܢ</l>
                <l n="454">ܐܸܢ ܫܲܪܝܼܪܵܐ ܢܒܼܝܼܘܼܬܹܗ ܀</l>
                <l n="455">:ܗܸܠܹܝܢ ܩܵܠܹ̈ܐ ܡܲܫܡܲܥ ܗ̄ܘ̣ܵܐ</l>
                <l n="456">ܒܵܪܘܿܝܵܐ ܟܲܕܼ ܡܲܗܸܠ ܒܹܗ.</l>
                <l n="457">:ܕܗܵܐ ܐܵܕܼܵܡ ܐܲܝܟ ܚܲܕܼ ܡܸܢܲܢ</l>
                <l n="458">ܗܘ̤ܵܐ ܠܹܗ ܡܸܟܸܿܝܠ ܐܲܠܵܗܵܐ ܀</l>
                <l n="459">:ܢܸܦܘܿܩ ܠܹܗ ܡ̣ܢ ܦܲܪܕܲܝܣܵܐ</l>
                <l n="460">ܝܵܪܬܵܐ ܕܠܵܐ ܦܪ̣ܵܫ ܐܝܼܩܵܪܹܗ.</l>
                <l n="461">:ܕܲܠܡܵܐ ܠܲܡ ܢܵܘܫܸܛ ܐܝܼܕܹܗ</l>
                <l n="462">ܘܢܸܣܲܒ ܡ̣ܢ ܐܝܼܠܵܢ ܚܲܝܹ̈ܐ ܀</l>
                <l n="463">:ܠܝܘܼܠܦܵܢܹܗ ܕܹܝܢ ܡܲܫܡܲܥ ܗ̄ܘ̣ܵܐ</l>
                <l n="464">ܗܵܠܹܝܢ ܩܵܠܹ̈ܐ ܒܵܪܘܿܝܵܐ.</l>
                <l n="465">:ܕܬܹܐܪܲܒܼ ܒܥܲܝܢܵܘ̈ܗܝ ܣܲܟܼܠܘܼܬܹܗ</l>
                <l n="466">ܘܢܸܣܢܹܝܗ̇ ܣܲܓܿܝܼ ܠܲܚܛܝܼܬܼܵܐ ܀</l>
                <l n="467">:ܘܐܸܢ ܕܲܥܒ݂ܲܪ ܥܲܠ ܦܘܼܩܵܕܵܢܵܐ</l>
                <l n="468">ܥܲܒܼܕܹܿܗ ܠܥܘܼܡܪܹܗ ܢܘܼܟܼܪܵܝܵܐ.</l>
                <l n="469">:ܟܡܵܐ ܙܵܕܹܩ ܠܹܗ ܕܲܢܝܲܩܲܪ</l>
                <l n="470">ܠܒܼܵܪܘܿܝܹܗ ܘܠܵܘ ܬܘܼܒܼ ܢܸܚܛܸܐ ܀</l>
                <l n="471">:ܟܡܵܐ ܕܲܗܕܼܝܼܪ ܗ̄ܘ̣ܵܐ ܦܲܪܕܲܝܣܵܐ</l>
                <l n="472">ܘܲܫܟܼܝܼܚ ܗ̄ܘ̣ܵܐ ܒܹܗ ܒܘܼܣܵܡܵܐ.</l>
                <l n="473">:ܟܲܕܼ ܡܲܪܦܸܐ ܠܹܗ ܘܢܵܦܹ̇ܿܩ ܗ̄ܘ̣ܵܐ</l>
                <l n="474">ܒܲܚܛܝܼܬܼܐ ܡܸܬܼܥܲܕܿܠ ܗ̄ܘ̣ܵܐ ܀</l>
                <l n="475">:ܥܒܼܵܪ ܦܘܼܩܕܵܢܵܐ ܐܲܝܟ ܪܲܒܵܐ</l>
                <l n="476">ܚܲܟܿܡܹܗ ܣܲܓܿܝܼ ܠܲܦܫܝܼܛܵܐ.</l>
                <l n="477">:ܘܲܓܼܙܵܪ ܕܝܼܢܵܐ ܘܠܘܼܚܵܡܵܐ</l>
                <l n="478">ܥܲܒܼܕܹܿܗ ܕܢܸܣܢܹܝܗ̇ ܠܲܚܛܝܼܬܼܵܐ ܀</l>
                <l n="479">ܒܝܲܕܼ ܐܝܼܠܵܢܵܐ ܐܸܬܼܓܲܠܝܲܬ̤: </l>

                <pb ed="http://syriaca.org/bibl/1765" n="108"/>
                <l n="480">ܬܲܚܦܝܼܬܼܵܐ ܕܥܲܠ ܪܸܥܝܵܢܹܗ.</l>
                <l n="481">:ܘܲܒܼܪܸܓܲܬܼ ܦܹܐܪܵܐ ܕܡܸܢܹܗ</l>
                <l n="482">ܠܚܹܐܪܘܼܬܼܵܐ ܕܒܹܗ ܐܸܫܬܵܘܕܲܥ ܀</l>
                <l n="483">:ܫܲܪܝܼ ܐܵܕܼܵܡ ܕܢܸܬܼܢܲܒܸܿܐ</l>
                <l n="484">ܒܚܲܝܠܵܐ ܕܝܲܗ̣̄ܒܼ ܒܹܗ ܒܵܪܘܿܝܵܐ.</l>
                <l n="485">:ܘܲܥܬܼܝܼ̈ܕܼܵܬܼܵܐ ܕܒܲܟܼܝܵܢܹܗ</l>
                <l n="486">ܒܓܸܠܝܵܢܵܐ ܡܲܠܸܠ ܐܸܢܹܝܢ ܀</l>
                <l n="487">:ܩܪ̣ܵܐ ܠܲܡ ܐܵܕܼܵܡ ܫܸܡ ܐܲܢ̄ܬܿܬܹܗ</l>
                <l n="488">ܚܵܘܵܐ ܝܵܠܕܲܬܼ ܚܲܝܘܼܬܼܵܐ.</l>
                <l n="489">:ܕܲܥܬܼܝܼܕܼܵܐ ܕܬܸܗܘܸܐ ܐܸܡ̇ܐ</l>
                <l n="490">ܘܬܼܵܘܠܸܕܼ ܐ̄ܢܵܫܵܐ ܒܝܘܼܒܵܠܵܐ ܀</l>
                <l n="491">:ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ</l>
                <l n="492">ܟܘܿܬܼܝܼ̈ܢܝܵܬܼܵܐ ܠܒܹܝܬܼ ܐܵܕܼܵܡ.</l>
                <l n="493">:ܟܲܕܼ ܐܲܙܝܼܥ ܚܘܼܫܵܒܲܝ̈ܗܘܿܢ</l>
                <l n="494">ܕܲܢܟܲܣܘܿܢ ܗܲܕܵܡܲܝ̈ܗܘܿܢ ܀</l>
                <l n="495">:ܟܘܿܬܿܝܼ̈ܢܝܵܬܼܵܐ ܕܲܩܠܵܦܹ̈ܐ</l>
                <l n="496">ܐܲܠܒܸܿܫ ܐܸܢܘܿܢ ܒܵܪܘܿܝܵܐ.</l>
                <l n="497">:ܒܗܵܝ̇ ܕܐܲܫܪܝܼ ܒܗܘܿܢ ܝܼܕܲܥܬܼܵܐ</l>
                <l n="498">ܕܲܢܡܲܠܘܿܢ ܣܘܼܢܩܵܢܲܝ̈ܗܘܿܢ ܀</l>
                <l n="499">:ܠܝܘܼܠܦܵܢܗܘܿܢ ܡܸܣܬܲܥܪ̈ܵܢ ܗ̣̄ܘܲܝ̈</l>
                <l n="500">ܟܠܗܹܝܢ ܕܲܓܼܙܲܪ ܘܐܸܬܼܠܲܚܲܡ.</l>
                <l n="501">:ܘܲܠܒܼܘܼܝܵܐܗܘܿܢ ܡܡܲܠܸܐ ܗ̄ܘ̣ܵܐ</l>
                <l n="502">ܣܘܼܢܩܵܢܵܐ ܕܗܲܕܵܡܲܝ̈ܗܘܿܢ ܀</l>
                <l n="503">:ܒܩܵܠܵܐ ܢܸܦܩܘܼܢ ܦܲܩܸܕ ܗ̄ܘ̣ܵܐ</l>
                <l n="504">ܡ̣ܢ ܥܘܼܡܪܵܐ ܦܲܐܝܵܐ ܕܲܥܕܹܢ.</l>
                <l n="505">:ܕܠܵܐ ܢܸܬܼܒܲܣܡܘܼܢ ܡ̣ܢ ܦܹܐܪ̈ܵܘܗܝ</l>
                <l n="506">ܕܐܝܼܠܵܢܵܐ ܕܝܵܗܹ̇ܒܼ ܚܲܝܹ̈ܐ ܀</l>
                <l n="507">:ܕܲܠܡܵܐ ܠܲܡ ܢܸܦܢܸܐ ܐܵܕܼܵܡ</l>
                <l n="508">ܘܢܸܣܲܒܼ ܡ̣ܢ ܦܹܐܪܵܐ ܕܚܲܝܹ̈ܐ.</l>
                <l n="509">:ܢܸܦܘܿܩ ܠܐܲܝܟܵܐ ܕܐܸܬܿܬܲܩܲܢ</l>
                <l n="510">ܘܢܸܦܠܘܿܚ ܐܲܪܥܵܐ ܕܠܵܘ̈ܛܵܬܼܵܐ ܀</l>
                <l n="511">:ܚܲܕܼ ܝܵܘܡ̇ܐ ܗܘ̤ܵܘ ܥܲܦܪ̈ܵܢܹܐ</l>
                <l n="512">ܝܵܪ̈ܬܹܿܐ ܒܥܘܿܡܪܵܐ ܕܦܲܪܕܲܝܣܵܐ.</l>
                <l n="513">:ܘܲܠܦܵܢܝܹܗ ܕܝܵܘܡ̇ܐ ܫܲܢܝܼܘ</l>
                <l n="514">ܬܵܘܬܵܒܹ̈ܐ ܠܐܲܬܼܪܵܐ ܐ̄ܚܪܹܢܵܐ ܀</l>
                <l n="515">:ܒܨܲܦܪܵܐ ܒܲܒܸܿܠܘ ܬܘܼܩܵܢܵܐ</l>
                <l n="516">ܘܒܲܬܼܫܲܥ ܫܵܢ̈ܥܝܼܢ ܡܲܪܫܘܼܬܼܵܐ.</l>
                <l n="517">:ܘܲܒܼܝܵܘܡ̇ܐ ܕܐܸܬܿܬܲܩܲܢܘ ܗ̄ܘ̣ܵܘ</l>
                <l n="518">ܒܹܗ ܐܸܟܸܿܠܘ̣ ܘܲܚܛܵܘ̣ ܘܲܢܦܲܩ̣ܘ ܀</l>
                <l n="519">:ܢܒܼܝܼܵܐ ܒܪܘܼܚܵܐ ܐܲܟܼܬܸܿܒ ܠܲܢ</l>
                <l n="520">ܕܝܵܘܡ̇ܐ ܗܘ̤ܵܘ ܒܐܲܬܼܪܵܐ ܕܲܥܕܹܢ.</l>
                <l n="521">:ܕܲܠܦܵܢܝܹܗ ܕܝܵܘܡ̇ܐ ܐܸܡ݂ܲܪ</l>
                <l n="522">ܘܠܵܐ ܗ̄ܘ̣ܵܐ ܠܦܵܢܝܹܗ ܕܐ̄ܚܪܹܢܵܐ ܀</l>
                <l n="523">:ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ</l>
                <l n="524">ܘܲܥܡ݂ܲܪ ܒܐܲܬܼܪܵܐ ܕܲܚܕܼܵܪܵܘܗܝ.</l>
                <l n="525">:ܟܲܕܼ ܟܲܪܝܵܐ ܠܹܗ ܠܥܲܦܪܵܢܵܐ</l>
                <l n="526">ܕܲܗܘ̤ܵܐ ܠܥܘܼܡܪܹܗ ܢܘܼܟܼܪܵܝܵܐ ܀</l>
                <l n="527">:ܣܵܓܹܗ ܠܦܲܪܕܲܝܣܵܐ ܒܐܲܦܵܘ̈ܗܝ</l>
                <l n="528">ܒܲܫܢܵܢܵܐ ܕܚܲܪܒܵܐ ܕܪܘܼܡܚܵܐ.</l>
                <l n="529">:ܘܐܲܩܝܼܡ ܠܹܗ ܐܵܦ ܢܵܛܘܿܪܵܐ</l>
                <l n="530">ܟܪܘܿܒܼܵܐ ܕܚܝܼܠܵܐ ܕܢܸܛ̇ܲܪ ܠܹܗ ܀</l>
                <l n="531">:ܐܘܿ ܒܵܪܘܿܝܵܐ ܚܲܟܿܝܼܡܵܐ</l>
                <l n="532">ܟܡܵܐ ܪܵܚܹ̇ܡ ܠܹܗ ܠܬܼܘܼܩܵܢܹܗ.</l>
                <l n="533">:ܕܲܟܼܠ̣ܵܐ ܡܸܢܹܗ ܫܝܼ̈ܛܵܬܼܵܐ</l>
                <l n="534">ܕܲܢܝܲܩܪܝܼܘܗܝ ܒܲܫܒܼܝܼ̈ܚܵܬܼܵܐ ܀</l>
                <l n="535">:ܝܲܩܪܹܗ ܣܲܓܿܝ ܠܦܲܪܕܲܝܣܵܐ</l>
                <l n="536">ܒܗܵܝ̇ ܕܐܲܩܝܼܡ ܠܹܗ ܢܵܛܘܿܪܵܐ.</l>
                <l n="537">:ܕܢܸܕܲܥ ܐܵܕܼܵܡ ܣܲܟܼܠܘܼܬܹܗ</l>
                <l n="538">ܘܢܸܗܦܘܿܟ ܢܸܒܼܥܸܐ ܐܝܼܩܵܪܹܗ ܀</l>
                <l n="539">:ܥܲܒܼܕܹܿܗ ܕܢܸܪܓܼܫ ܒܲܚܛܝܼܬܹܗ</l>
                <l n="540">ܕܲܢܝܲܩܲܪ ܦܘܼܩܕܵܢ ܡ̇ܪܹܗ.</l>
                <l n="541">:ܕܡ̇ܐ ܕܦܵܠܲܚ ܐܵܪܥܵܐ ܒܚܲܝܠܹܗ</l>
                <l n="542">ܢܸܗܘܸܐ ܝܵ̇ܕܲܥ ܡ̇ܢ ܐܵܘܒܸܿܕܼ ܀</l>
                <l n="543">:ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ</l>
                <l n="544">ܘܲܟܼܕܼܝܼܢܵܐ ܠܹܗ ܟܲܪܝܘܼܬܼܵܐ. </l>

                <pb ed="http://syriaca.org/bibl/1765" n="109"/>
                <l n="545">:ܘܣܵܢ̇ܠܵܐ ܫܲܪܝܼ ܡܸܫܬܲܒܼܗܲܪ</l>
                <l n="546">ܕܲܗܘ̤ܵܐ ܠܝܼ ܐܵܕܼܵܡ ܥܲܒܼܕܵܐ ܀</l>
                <l n="547">:ܐܲܟܼܪܝܼܘ ܟܸܢܫܹ̈ܐ ܪ̈ܘܼܚܵܢܹܐ</l>
                <l n="548">ܕܲܚܼܙܵܘ ܨܲܥܪܹܗ ܕܝܲܩܝܼܪܵܐ.</l>
                <l n="549">:ܘܲܠܒܸܫ݂ܘ ܟܠܗܘܿܢ ܟܲܪܝܘܼܬܼܵܐ</l>
                <l n="550">ܕܒܲܪ ܚܹܐܪܹ̈ܐ ܦܠܲܚ݂ ܥܲܒܼܕܿܘܼܬܼܵܐ܀</l>
                <l n="551">:ܕܲܚܕܹܝܢ ܗ̄ܘ݂ܵܘ ܒܹܗ ܒܬܼܘܼܩܵܢܹܗ</l>
                <l n="552">ܘܲܦܨܝܼܚܝܼܢ ܗ̄ܘ݂ܵܘ ܒܲܚܙܵܬܹܗ.</l>
                <l n="553">:ܕܚܵܙܹܿܝܢ ܗ̄ܘ݂ܵܘ ܕܲܡܚܲܝܲܢ ܗ̄ܘ݂ܵܐ</l>
                <l n="554">ܟܝܵܢܵܐ ܕܝܼܠܗܘܿܢ ܠܲܕܼܢܲܦܫܹܗ܀</l>
                <l n="555">:ܚܲܫܵܐ ܕܚܘܼܒܵܐ ܠܒܼܝܼܫܝܼܢ ܗ̄ܘܼܵܘ</l>
                <l n="556">ܕܐܲܡܼܠܸܟ ܡܵܘܬܵܐ ܥܲܠ ܐܲܕܼܵܡ.</l>
                <l n="557">:ܘܲܡܥܵܩܝܼܢ ܗ̄ܘܵܘ ܟܲܕܼ ܚܵܙܹܝܢ</l>
                <l n="558">ܕܦܵܪܫܵܐ ܢܲܦܫܹܗ ܡܼܢ ܦܲܓܼܪܹܗ܀</l>
                <l n="559">:ܒܪܝܼܬܵܐ ܟܠܵܗܿ ܐܸܬܼܐܲܒܼܠܲܬ̤</l>
                <l n="560">ܥܲܠ ܨܲܠܡܵܐ ܦܐܲܝܵܐ ܕܐܵܕܵܡ.</l>
                <l n="561">:ܕܥܲܡܹܗ ܒܚܘܼܒܵܐ ܟܕܼܝܼܢܵܐ ܗ̄ܘܼܵܬܼ</l>
                <l n="562">ܚܛܝܼܬܼܵܐ ܫܪܵܬܹܗ ܠܐܲܣܵܪܵܐ܀</l>
                <l n="563">:ܐܲܦܝܼܘ ܡܸܢܹܗ ܐܲܦܲܝ̈ܗܘܿܢ</l>
                <l n="564">ܪ̈ܘܼܚܵܢܹܐ ܐܲܝܟ ܢܘܼܟܼܪ̈ܵܝܹܐ.</l>
                <l n="565">:ܘܠܵܐ ܨܵܒܹܿܝܢ ܗ̄ܘܼܵܘ ܕܢܙܝܼܥܘܼܢ</l>
                <l n="566">ܐܸܣܛܘܼܟܼܣܹ̈ܐ ܠܩܘܼܝܵܡ ܚܲܝܵܘ̈ܗܝ܀</l>
                <l n="567">:ܡܼܪܲܕܼ ܡܸܢܹܗ ܐܵܦ ܚܲܝ̈ܘܵܬܼܵܐ</l>
                <l n="568">ܘܼܪ̈ܲܚܫܵܐ ܥܼܪܲܩ ܘܲܛܼܫܵܐ ܒܐܲܪܥܵܐ.</l>
                <l n="569">:ܘܫܼܵܛܘܼܗܝ ܟܠܗܘܿܢ ܩܸܢܝܵܢܵܘ̈ܗܝ</l>
                <l n="570">ܥܲܠ ܕܐܲܫܝܼܛ ܡܸܠܲܬܼ ܡܵܪܹܗ܀</l>
                <l n="571">:ܗܘ̤ܵܐ ܢܘܼܟܼܪܵܝܵܐ ܒܨܸܒܼܝܵܢܹܗ</l>
                <l n="572">ܠܡܵܪܘܼܬܼܵܐ ܕܐܸܬܲܗ̄ܒܲܬ̤ ܠܹܗ.</l>
                <l n="573">:ܘܫܼܵܛܘܼܗܝ ܣܲܓܿܝܼ ܠܝܲܩܝܼܪܵܐ</l>
                <l n="574">ܫܝܼܛܹ̈ܐ ܕܲܗܘܸܵܘ ܡܲܪ̈ܵܚܹܐ܀</l>
                <l n="575">:ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ</l>
                <l n="576">:ܐܸܒܼܠܵܐ ܠܒܼܫܼܘ ܥܲܠ ܡܲܦܘܼܠܬܹܿܗ</l>
                <l n="577">:ܘܚܲܕܼܗ̄ܘܼ ܒܲܠܚܘܿܕܼ ܚܵܕܹܐ ܗ̄ܘܼܵܐ</l>
                <l n="578">ܗܵܘܿ ܕܲܡܥܵܩ ܗ̄ܘ݂ܵܐ ܒܐܝܼܩܵܪܹܗ܀</l>
                <l n="579">:ܒܲܫܒܼܵܒܼܘܼܬܹܗ ܕܦܲܪܕܲܝܣܵܐ</l>
                <l n="580">ܝܲܗ̄ܒܼܠܹܗ ܥܘܼܡܪܵܐ ܠܡܵܝܘܿܬܼܵܐ.</l>
                <l n="581">:ܕܢܸܗܘܸܐ ܡܸܬܥܲܗܲܕܼ ܟܠܫܵܥ</l>
                <l n="582">ܝܵܪܬܿܘܼܬܹܗ ܐܲܦ ܣܲܟܼܠܘܼܬܹܗ܀</l>
                <l n="583">:ܒܗܵܠܹܝܢ ܦܘܼܪ̈ܣܹܐ ܐܸܨܛܲܢܲ</l>
                <l n="584">ܒܵܪܘܿܝܵܐ ܕܢܸܪܕܲܝܘܗܝ ܠܐܵܕܼܵܡ.</l>
                <l n="585">:ܘܲܒܼܩܲܫܝܘܼܬܼܵܐ ܕܠܘܼܚܵܡܹܗ</l>
                <l n="586">ܠܝܼܕܲܥܬܼܵܐ ܢܵܓܹܕܼ ܗ̄ܘ݂ܵܐ ܠܹܗ܀</l>
                <l n="587">:ܗܵܠܹܝܢ ܡܸܡܬܼܘܿܡ ܟܲܣ̈ܝܵܢ ܗ̄ܘܲܝ̈</l>
                <l n="588">ܒܝܼܕܲܥܬܹܗ ܕܗܵܘ ܕܲܒܼܪܵܐ ܟܠ.</l>
                <l n="589">:ܘܲܠܓܸܠܝܵܐ ܐܲܝܬܿܝܼ ܐܸܢܹܝܢ</l>
                <l n="590">ܒܥܸܠܬܼܵܐ ܕܲܥܒܼܵܪ ܦܘܼܩܕܵܢܵܐ܀</l>
                <l n="591">ܡܵܝܘܿܬܼܵܐ ܒܼܪܵܝܗܝ ܗ̄ܘ݂ܵܐ ܠܐܵܕܼܵܡ.</l>
                <l n="592">ܘܐܲܬܼܩܸܢ ܥܘܼܡܪܵܐ ܕܚܵܫܲܚ ܠܹܗ.</l>
                <l n="593">:ܘܣܵܡ݂ ܥܸܠܬܼܵܐ ܕܡܵܝܘܿܬܼܘܼܬܼܵܐ</l>
                <l n="594">ܚܛܝܼܬܼܵܐ ܕܲܥܒܼܵܪ ܦܘܼܩܕܵܢܵܐ܀</l>
                <l n="595">:ܠܟܼܠܹܗ ܟܝܵܢܵܐ ܡܚܲܟܲܡ ܗ̄ܘ݂ܵܐ</l>
                <l n="596">ܒܗܵܕܹܐ ܥܸܠܬܼܵܐ ܕܒܹܝܬܼ ܐܵܕܼܵܡ.</l>
                <l n="597">:ܕܐܸܢ ܚܛܝܼܬܼܵܐ ܡܵܘܬܵܐ ܥܸܒܼܕܲܬ̤</l>
                <l n="598">ܢܸܣܢܹܝܗܿ ܡܸܟܹܿܝܠ ܕܲܦܛܲܠܬܲܢ܀</l>
                <l n="599">:ܪܲܒܵܐ ܗܘܵܐ ܠܹܗ ܓܙܵܪ ܕܝܼܢܵܐ</l>
                <l n="600">ܘܲܪܕܼܵܝܗܝ ܣܲܓܿܝܼ ܠܲܦܫܝܼܛܵܐ.</l>
                <l n="601">:ܕܲܚܛܝܼܬܼܵܐ ܠܡܵܘܬܵܐ ܫܕܵܬܹܗ</l>
                <l n="602">ܢܹܐܠܲܦ ܡܲܢܼܘܼ ܕܡܲܚܸܐ ܠܹܗ܀</l>
                <l n="603">:ܚܲܟܿܡܹܗ ܣܲܓܿܝܼ ܦܘܼܩܕܵܢܵܐ</l>
                <l n="604">ܘܥܲܒܼܕܲܗ ܕܢܸܕܲܥ ܠܲܟܼܝܵܢܹܗ.</l>
                <l n="605">ܕܠܵܐ ܢܸܬܼܪܵܘܪܲܒܼ ܥܲܦܪܵܢܵܐ: </l>

                <pb ed="http://syriaca.org/bibl/1765" n="110"/>
                <l n="606">ܘܢܸܛܥܹܐ ܟܝܵܢܹܗ ܬܵܚܘܿܒܼܵܐ܀</l>
                <l n="607">:ܐܲܣܸܢ ܣܼܵܡ ܒܹܗ ܥܵܒܼܘܿܕܼܵܐ</l>
                <l n="608">ܒܬܼܘܼܩܵܢܹܗ ܟܠ ܚܸܟܼ̈ܡܵܬܼܵܐ.</l>
                <l n="609">:ܘܥܲܒܼܕܹܿܗ ܡܵܪܵܐ ܕܚܹܐܪܘܼܬܹܗ</l>
                <l n="610">ܕܐܲܝܟ ܨܸܒܼܝܵܢܹܗ ܢܸܬܿܕܲܒܲܪ܀</l>
                <l n="611">:ܢܼܨܲܒܼ ܒܹܗ ܙܵܘܥܹ̈ܐ ܗܲܢܝܹ̈ܐܐ</l>
                <l n="612">ܪܸܓܿܬܼܵܐ ܘܚܘܼܒܵ ܟܝܵܢܵܐܝܼܬܼ.</l>
                <l n="613">:ܕܡܼܢ ܢܸܒܼܥܵܐ ܕܦܲܓܼܪܹܗ ܢܸܗܘܸܐ</l>
                <l n="614">ܩܘܼܝܵܡܵܐ ܕܟܼܠܹܗ ܓܸܢܣܹܗ܀</l>
                <l n="615">:ܚܟ݂ܲܡ ܠܲܡ ܐܲܕܼܵܡ ܠܒܲܪ̄ܬܼ ܙܵܘܓܹܿܗ</l>
                <l n="616">ܘܒܸܛܢܲܬ̤ ܚܵܘܵܐ ܚܲܝܘܼܬܼܵܐ.</l>
                <l n="617">:ܘܝܸܠܕܲܬ̤ ܝܲܠܕܵܐ ܘܲܩܪܵܬܹܗ</l>
                <l n="618">ܩܸܢܝܵܢܵܐ ܕܡܼܢ ܐܲܠܵܗܵܐ܀</l>
                <l n="619">:ܗܵܐ ܚܸܟܼܡܬܹܗ ܕܲܟܼܝܵܢܲܢ</l>
                <l n="620">ܕܡܲܪܚܸܫ ܗ̄ܘܼܵܐ ܒܹܗ ܥܵܒܼܘܿܕܼܵܐ.</l>
                <l n="621">:ܕܡܵܘܗܲܒܼܬܼܵܐ ܕܝܲܗ̄ܒܼ ܩܲܕܼܡܵܝܑܬܼ</l>
                <l n="622">ܩܸܢܝܵܢܵܐ ܕܝܼܠܹܗ ܚܲܫܼܒܵܗܿ܀</l>
                <l n="623">:ܚܸܕܼܝܲܬ̤ ܚܵܘܵܐ ܒܩܸܢܝܵܢܹܗ</l>
                <l n="624">ܕܩܵܐܹܝܢ ܒܘܼܟܼܪܵܐ ܩܲܕܼܡܵܝܵܐ.</l>
                <l n="625">:ܘܝܸܠܕܲܬ̤ ܒܵܬܼܪܹܗ ܠܲܐ̄ܚܪܹܢܵܐ</l>
                <l n="626">ܘܲܩܪܵܬܹܗ ܒܲܫܡܵܐ ܕܗܸܒܼܠܵܐ܀</l>
                <l n="627">:ܠܗܵܒܹܝܠ ܗܸܒܼܠܵܐ ܟܲܢܝܵܬܹܗ</l>
                <l n="628">ܕܡܵܘܦܹܝܢ ܚܲܝܵܘ̈ܗܝ ܐܲܝܟ ܗܸܒܼܠܵܐ.</l>
                <l n="629">:ܟܲܕ ܡܲܟܿܣܵܐ ܒܲܢܒܼܝܼܘܼܬܼܵܗܿ</l>
                <l n="630">ܠܐܲܚܘܼܗܝ ܕܲܡܛܲܠܸܩ ܚܲܝܵܘ̈ܗܝ܀</l>
                <l n="631">:ܚܙ݂ܵܘ ܠܲܡ ܚܵܘܵܐ ܐܵܦ ܐܵܕܼܵܡ</l>
                <l n="632">:ܕܵܩܢ̣ܵܘ ܦܹܐܪܹ̈ܐ ܡܲܠܵܠܹ̈ܐ</l>
                <l n="633">:ܕܲܒܲܚܛܝܼܬܼܵܐ ܗܘ̤ܵܘ ܡ̇ܝܘܿܬܹ̈ܐ</l>
                <l n="634">ܩܢ̣ܵܘ ܚܲܝܹ̈ܐ ܒܝܲܕܼ ܝܲܠܕܲܝ̈ܗܘܿܢ ܀</l>
                <l n="635">:ܗܘ̤ܵܐ ܗܵܒܹܝܠ ܪܵܥܹ̇ܐ ܥܵܢ̈ܵܐ</l>
                <l n="636">ܘܩܵܐܹܝܢ ܦܲܠܵܚܵܐ ܕܐܲܪܥܵܐ.</l>
                <l n="637">:ܘܪܹܫܝܼܬܼܵܐ ܕܣܘܼܥܪ݁ܵܢܲܝܗܘܿܢ</l>
                <l n="638">ܠܐܲܠܵܗܵܐ ܕܟܼܠ ܩܲܪܸܒܼܘ ܗ̄ܘ̣ܵܘ ܀</l>
                <l n="639">:ܗܵܒܹܝܠ ܐܸܡܪܵܐ ܩܲܪܸܒܼ ܗ̄ܘ̣ܵܐ</l>
                <l n="640">:ܘܥܲܡ ܩܘܼܪܒܵܢܹܗ ܨܸܒܼܝܵܢܹܗ</l>
                <l n="641">:ܘܩܵܐܹܝܢ ܥܸܣܒܵܐ ܡ̣ܢ ܐܲܪܥܵܐ</l>
                <l n="642">ܘܠܵܐ ܚܠܝܼܛ ܗ̄ܘ̣ܵܐ ܒܹܗ ܨܸܒܼܝܵܢܵܐ ܀</l>
                <l n="643">:ܒܩܘܼܪ̈ܒܵܢܲܝܗܘܿܢ ܐܸܬܼܒܲܕܲܩܘ</l>
                <l n="644">ܨܸܒܼܝܵܢܹ̈ܐ ܕܚܘܼܫܵܒܲܝ̈ܗܘܿܢ.</l>
                <l n="645">:ܘܦܲܣܪܝܼ ܘܐܲܟܸܿܣ ܠܲܢܟܼܝܼܠܵܐ</l>
                <l n="646">ܒܗܵܝ̇ ܕܐܲܥܛܸܦ ܠܹܗ ܩܘܼܪܒܵܢܹܗ ܀</l>
                <l n="647">:ܗܵܘ̇ ܥܵܒܼܘܿܕܼܵܐ ܕܐܲܟܸܿܣ ܗ̄ܘ̣ܵܐ</l>
                <l n="648">ܠܚܵܘܵܐ ܘܐܵܕܼܵܡ ܟܲܕܼ ܐܲܣܟܸܿܠܘ.</l>
                <l n="649">:ܗܘ̤ ܨܒܼ݂ܵܐ ܕܢܲܝܬܸܿܐ ܒܓܲܠ̈ܝܵܬܼܵܐ</l>
                <l n="650">ܠܨܸܒܼܝܵܢܵܐ ܕܗܵܒܹܝܠ ܘܐܲܚܘܼܗܝ ܀</l>
                <l n="651">:ܗܘ̤ܸܵܬܼ ܝܼܕܲܥܬܹܗ ܡܲܣܲܐܬܼܵܐ</l>
                <l n="652">ܘܬܸܩܠܲܬ̤ ܐܸܢܘܿܢ ܠܲܬܼܪ̈ܲܝܗܘܿܢ.</l>
                <l n="653">:ܘܲܢܬ̣ܿܥ ܕܬܲܡܝܼܡܵܐ</l>
                <l n="654">ܘܲܙܠ ܨܸܒܼܝܵܢܹܗ ܕܲܢܟܼܝܼܠܵܐ ܀</l>
                <l n="655">:ܩܲܒܿܠܹܗ ܒܚܘܼܒܵܐ ܠܩܘܼܒܵܢܹܗ</l>
                <l n="656">ܕܗܵܒܹܝܠ ܕܲܕܼܟܸܐ ܗ̄ܘ̣ܵܐ ܠܵܒܹܿܗ.</l>
                <l n="657">:ܘܐܲܣܠܝܼ ܘܲܫܕܼܵܐ ܠܲܕܼܩܵܐܹܝܢ</l>
                <l n="658">ܕܠܵܐ ܫܲܦܝܵܐ ܗ̣̄ܘܵܬܼ ܬܲܪܥܝܼܬܹܗ ܀</l>
                <l n="659">:ܒܢܘܼܪܵܢܐ ܒܲܕܸܿܩ ܒܵܪܘܿܝܵܐ</l>
                <l n="660">ܩܘܼܪܒܵܢܵܐ ܕܡܲܢ ܐܸܬܼܩܲܒܲܠ.</l>
                <l n="661">:ܕܗܵܒܹܝܠ ܫܸܠܛܲܬ̤ ܘܐܸܟܲܠܬܹܗ</l>
                <l n="662">ܘܲܕܼܩܵܐܹܝܢ ܠܵܐ ܩܸܪܒܲܬ̤ ܠܹܗ ܀</l>
                <l n="663">:ܠܒܸܫ̣ ܩܵܐܹܝܢ ܐܸܒܼܠܵܐ ܪܲܒܵܐ</l>
                <l n="664">ܘܐܲܟܼܡܲܪ ܣܲܓܼܝܼ ܦܲܪܨܘܿܦܹܗ.</l>
                <l n="665">:ܘܐܸܬܼܡܲܪܡܲܪ ܥܲܠ ܥܵܒܼܘܿܕܹܗ</l>
                <l n="666">ܕܥܲܠ ܡ̇ܢ ܐܲܣܠܝܼ ܩܘܼܪܒܵܢܹܗ ܀</l>
                <l n="667">:ܘܐܸܡ݂ܲܪ ܠܲܡ ܡ̇ܪܝܵܐ ܠܩܵܐܹܝܢ</l>
                <l n="668">ܒܩܵܠܵܐ ܢܝܼܚܵܐ ܓܼܠܝܵܐܝܼܬܼ.</l>
                <l n="669">:ܕܐܸܢܗܘ̤ ܕܬܲܫܦܲܪ ܨܒܼܝܵܢܵܟ</l>
                <l n="670">ܡܩܲܒܸܿܠ ܐ̄ܢܵܐ ܠܵܗ̇ ܠܡܵܘܗܲܒܼܬܼܵܟ ܀ </l>

                <pb ed="http://syriaca.org/bibl/1765" n="111"/>
                <l n="671">:ܘܐܸܢ ܕܹܝܢ ܡܸܪܬܼܵܐ ܕܚܘܼܫܵܒܼܵܟ</l>
                <l n="672">ܠܵܐ ܡܸܬܼܦܲܟܿܗܵܐ ܒܚܲܠܝܘܼܬܼܵܐ.</l>
                <l n="673">:ܚܛܵܗܵܟ ܪܲܒܿܝܼܥ ܥܲܠ ܬܲܪܥܵܐ</l>
                <l n="674">ܘܠܵܐ ܡܫܲܥܸܐ ܡ̣ܢ ܗܲܕܵܡܲܝ̈ܟ ܀</l>
                <l n="675">:ܗܵܐ ܩܘܼܪܒܵܢܵܟ ܚܲܣܵܡܵܐ</l>
                <l n="676">ܝܲܗ̣̄ܒܼܬܹܿܗ ܠܵܟ ܡ̇ܢ ܟܲܪܝܵܐ ܠܵܟ.</l>
                <l n="677">:ܐܲܢ̄ܬܿ ܫܲܠܝܼܛ ܐܲܢ̄ܬܿ ܥܲܠ ܕܝܼܠܵܟ</l>
                <l n="678">ܙܸܠ ܦܲܪܢܸܣ ܕܝܼܠܵܟ ܒܐܝܼܕܲܝ̈ܟ ܀</l>
                <l n="679">:ܠܵܐ ܐܸܫܬܲܚܠܲܦ ܨܹܒܼܝܵܢܹܗ</l>
                <l n="680">ܕܩܵܐܹܝܢ ܒܵܬܲܪ ܡܲܪܫܘܼܬܹܗ.</l>
                <l n="681">:ܘܠܵܐ ܩܲܒܸܿܠ ܗ̄ܘ̣ܵܐ ܬܘܼܪܵܨܵܐ</l>
                <l n="682">ܒܟܼܘܼܘܵܢܵܐ ܕܐܸܬܼܩܲܪܲܒܼ ܠܹܗ ܀</l>
                <l n="683">:ܡܸܬܼܥܲܕܲܠ ܗ̄ܘ̣ܵܐ ܒܪܵܡܘܼܬܼܵܐ</l>
                <l n="684">ܒܲܕܼܡܘܼܬܹܗ ܕܐܵܟܹ̇ܠ ܩܲܪܨܵܐ.</l>
                <l n="685">:ܘܐܵܘܣܸܦ ܪܘܼܓܼܙܵܐ ܥܲܠ ܪܘܼܓܼܙܵܐ</l>
                <l n="686">ܘܐܵܘܠܸܕܼ ܩܸܛܠܵܐ ܪܸܥܝܵܢܹܗ ܀</l>
                <l n="687">:ܣܵܒܲ݁ܪ ܗ̄ܘ̣ܵܐ ܓܹܝܪ ܡܲܪܵܚܵܐ</l>
                <l n="688">ܡ̇ܐ ܕܩܵܛܹ̇ܠ ܠܹܗ ܠܬܲܡܝܼܡܵܐ.</l>
                <l n="689">:ܕܲܡܥܝܼܩ ܗ̄ܘ̣ܵܐ ܠܹܗ ܠܒܼܵܪܘܿܝܵܐ</l>
                <l n="690">ܥܲܠ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀</l>
                <l n="691">:ܒܝܲܕܼ ܗܵܒܹܝܠ ܡܸܬܼܢܲܩܲܡ ܗ̄ܘ̣ܵܐ</l>
                <l n="692">ܥܝܵܪܬܵܐ ܕܠܘܼܩܒܲܠ ܥܵܒܼܘܿܕܼܵܐ.</l>
                <l n="693">:ܒܲܕܼܘܡܘܼܬܼ ܪܲܒܹܿܗ ܣܵܛܵܢܵܐ</l>
                <l n="694">ܕܒܼܵܐܕܼܵܡ ܨܲܚܝܼ ܠܓܼܵܒܼܘܿܠܹܗ ܀</l>
                <l n="695">:ܘܐܸܡ݂ܲܪ ܠܲܡ ܩܵܐܹܝܢ ܠܐܲܚܘܼܗܝ</l>
                <l n="696">ܚܲܣܵܡܵܐ ܠܘܵܬܼ ܬܲܡܝܼܡܵܐ.</l>
                <l n="697">:ܬܵܐ ܠܲܡ ܢܸܪܕܹܿܐ ܠܲܦܩܲܥܬܼܵܐ</l>
                <l n="698">ܘܢܸܚܙܸܐ ܦܲܐܝܘܼܬܼܵܐ ܕܐܲܪܥܵܐ ܀</l>
                <l n="699">:ܬܸܢܘܲܝ ܕܚܘܼܒܵܐ ܪܲܟܸܿܒܼ ܠܹܗ</l>
                <l n="700">ܗܵܘ̇ ܕܲܫܓܼܝܼܪ ܗ̄ܘ̣ܵܐ ܒܲܚܣܵܡܵܐ.</l>
                <l n="701">:ܕܲܒܼܥܸܠܲܬܼ ܚܘܼܒܵܐ ܢܹܐܙܲܠ</l>
                <l n="702">ܢܫܲܡܠܸܐ ܪܘܼܓܼܙܹܗ ܒܲܦܫܝܼܛܵܐ ܀</l>
                <l n="703">:ܗܲܝܡܸܢ ܦܫܝܼܛܵܐ ܠܲܨܢܝܼܥܵܐ</l>
                <l n="704">ܒܲܕܼܡܘܼܬܼ ܚܵܘܵܐ ܠܲܢܟܼܝܼܠܵܐ.</l>
                <l n="705">:ܘܲܢܦ݂ܲܩ ܥܲܡܹܗ ܠܲܦܩܲܥܬܼܵܐ</l>
                <l n="706">ܬܲܡܝܼܡܵܐ ܟܲܕܼ ܠܵܐ ܝܵ̇ܕܲܥ ܀</l>
                <l n="707">:ܘܲܣܥ̣ܵܐ ܩܵܐܹܝܢ ܩܵܛ̇ܘܠܵܐ</l>
                <l n="708">ܘܲܛܠ݂ܲܡ ܪ̈ܲܚܡܹܐ ܕܲܟܼܝܵܢܵܐ.</l>
                <l n="709">:ܘܩܲܛ̣ܠܹܗ ܠܐܲܚܘܼܗܝ ܒܲܚܣܵܡܵܐ</l>
                <l n="710">ܕܲܒܼܩܸܛܠܹܗ ܢܥܝܼܡ ܠܐܲܠܵܗܵܐ ܀</l>
                <l n="711">:ܐܘܿ ܠܸܒܵܐ ܕܐܵܘܠܸܕܼ ܩܸܛܠܵܐ</l>
                <l n="712">ܣܘܼܥܪܵܢܵܐ ܚܲܕܼܬܼܵܐ ܒܐܲܪܥܵܐ.</l>
                <l n="713">:ܐܘܿ ܨܸܒܼܝܵܢܵܐ ܡܲܪܵܚܵܐ</l>
                <l n="714">ܕܲܕܼܪܲܫ ܐܘܼܪܚܵܐ ܠܒܹܝܬܼ ܡܝܼܬܹ̈ܐ ܀</l>
                <l n="715">ܒܗܵܒܹܝܠ ܐܘܼܪܚܵܐ ܐܸܬܿܕܲܪܫܲܬ̤: ܘܲܫܪܝܼ ܡܵܘܬܵܐ ܕܢܸܪܕܸܿܐ ܒܵܗ̇.</l>
                <l n="716">:ܘܐܵܕܼܵܡ ܝܲܠܦ̣ܵܗ̇ ܒܲܥܒܼܵܕܼܵܐ</l>
                <l n="717">ܕܡ̇ܝܘܿܬܼܵܐ ܗܵܘܹ̇ܐ ܐܵܦ ܗܘ̤ ܀</l>
                <l n="718">:ܐܵܟܹ̇ܿܠܩܲܪܨܵܐ ܒܝܲܕܼ ܩܵܐܹܝܢ</l>
                <l n="719">ܡܲܠܝܼ ܪܸܓܿܬܼܵܐ ܕܲܚܣܵܡܹܗ.</l>
                <l n="720">:ܘܐܸܬܼܒܲܝܲܐ ܒܲܡܠܸܐܐ ܙܲܒܼܢܵܐ</l>
                <l n="721">ܕܲܚܙ̣ܵܐ ܡ̇ܘܬܵܐ ܕܐܸܫܬܲܠܲܛ ܀</l>
                <l n="722">:ܐܲܠܦܹܗ ܪܲܒܵܐ ܠܬܲܡܠܝܼܕܹܗ</l>
                <l n="723">ܕܲܓܵܠܘܼܬܼܵܐ ܘܲܣܪܘܼܒܼܝܵܐ.</l>
                <l n="724">:ܘܣܲܬܿܪܹܗ ܒܐܲܪܥܵܐ ܠܲܩܛܝܼܠܵܐ</l>
                <l n="725">ܕܠܵܐ ܢܵܘܕܹܿܐ ܟܲܕܼ ܡܸܫܬܲܐܲܠ ܀</l>
                <l n="726">:ܣܵܒܲ݁ܪ ܗ̄ܘ̣ܵܐ ܓܹܝܪ ܩܵܛ̇ܘܿܠܵܐ</l>
                <l n="727">ܕܲܕܡܹܗ ܕܗܵܒܹܝܠ ܡܸܬܼܟܲܣܸܐ.</l>
                <l n="728">:ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܙܹ̇ܐ ܠܹܗ</l>
                <l n="729">ܗܵܘ̇ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀</l>
                <l n="730">:ܣܲܬܿܪܹܗ ܩܵܐܹܝܢ ܠܲܩܛܝܼܠܵܐ</l>
                <l n="731">ܘܛܲܫܝܼ ܥܲܡܹܗ ܨܸܒܼܝܵܢܹܗ.</l>
                <l n="732">ܘܲܒܼܥ̣ܵܐ ܢܟܲܣܸܐ ܣܘܼܥܪܵܢܹܗ: </l>
                <l n="733">ܡ̣ܢ ܗܵܘ̇ ܝܵ̇ܕܲܥ ܟܹܿܣ̈ܝܵܬܼܵܐ ܀ </l>

                <pb ed="http://syriaca.org/bibl/1765" n="112"/>
                <l n="734">:ܡܲܠܸܠ ܡܸܢܫܹܠܝ ܥܵܒܼܵܘܿܕܼܵܐ</l>
                <l n="735">ܘܲܩ̣ܪܵܐ ܒܩܵܠܵܐ ܠܩܵܛ̇ܘܿܠܵܐ.</l>
                <l n="736">:ܕܐܘܿ ܚܲܣܵܡܵܐ ܘܲܢܟܼܝܼܠܵܐ</l>
                <l n="737">ܡ̇ܢ ܐܲܣܟܸܿܠ ܒܵܟ ܬܲܡܝܼܡܵܐ ܀</l>
                <l n="738">:ܐܲܝܟܵܘ ܠܲܡ ܗܵܒܹܝܠ ܐܲܚܘܼܟ</l>
                <l n="739">ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ.</l>
                <l n="740">:ܘܦܲܢܝܼ ܠܹܗ ܓܘܼܡܕܵܢܵܐܝܼܬܼ</l>
                <l n="741">ܕܝܵ̇ܕܲܥ ܕܥܲܠ ܡ̇ܢ ܩܵܪܹܐ ܠܹܗ ܀</l>
                <l n="742">:ܐܘܿ ܝܵ̇ܕܲܥ ܟܠ ܕܲܡܫܲܐܸܠ</l>
                <l n="743">ܐܲܝܟ ܠܵܐ ܝܵ̇ܕܲܥ ܡ̇ܐ ܕܲܗܘ̤ܵܐ.</l>
                <l n="744">:ܕܐܲܝܟ ܕܫܲܐܸܠ ܗ̄ܘ̣ܵܐ ܒܦܲܪܕܲܝܣܵܐ</l>
                <l n="745">ܗܵܟܲܢ ܫܲܐܠܹܗ ܠܩܵܛ̇ܘܿܠܵܐ ܀</l>
                <l n="746">:ܒܲܥܕܹܢ ܠܐܵܕܼܵܡ ܡܫܲܐܸܠ ܗ̄ܘ̣ܵܐ</l>
                <l n="747">ܕܐܲܝܟܵܐ ܐܢ̄ܬܿ ܐܵܕܼܵܡ ܘܚܵܙܹ̇ܐ ܠܹܗ.</l>
                <l n="748">:ܘܗܵܪܟܵܐ ܐܩܵܐܹܝܢ ܥܲܠ ܗܸܒܹܝܠ</l>
                <l n="749">ܕܐܲܝܟܵܘ ܐܲܚܘܼܟ ܟܲܕܼ ܝܵ̇ܕܲܥ ܀</l>
                <l n="750">:ܫܲܐܸܠ ܕܹܝܢ ܐܲܝܟ ܠܵܐ ܝܵ̇ܕܲܥ</l>
                <l n="751">ܕܲܟܼܒܲܪ ܢܸܬܿܬܿܘܸܐ ܡܲܪܵܚܵܐ.</l>
                <l n="752">:ܕܐܸܢܗܘ̤ ܕܢܵܘܕܸܿܐ ܒܣܲܟܼܠܘܼܬܹܗ</l>
                <l n="753">ܢܲܣܪܲܚ ܠܹܗ ܐܵܦ ܫܘܼܒܼܩܵܢܵܐ ܀</l>
                <l n="754">:ܩܵܐܹܝܢ ܬܲܠܡܝܼܕܼܵܐ ܩܲܕܼܡ̇ܐ</l>
                <l n="755">ܒܙܲܝܢܵܐ ܕܪܲܒܹܿܗ ܐܸܬܼܥܲܬܲܕܼ.</l>
                <l n="756">:ܘܕܲܓܸܿܠ ܪܲܒܵܐ ܘܬܲܠܡܝܼܕܹܗ</l>
                <l n="757">ܘܦܸܟܼܪܲܬ̤ ܐܸܢܘܿܢ ܟܹܐܢܘܼܬܼܵܐ ܀</l>
                <l n="758">:ܐܲܝܟܿܘ ܠܲܡ ܗܵܒܹܝܠ ܐܲܚܘܼܟ</l>
                <l n="759">ܘܠܵܐ ܨܒܼܵܐ ܕܢܵܘܕܸܿܐ ܣܵܪܘܿܚܵܐ.</l>
                <l n="760">:ܐܸܠܵܐ ܦܲܢܝܼ ܒܝܪܫܵܐܝܼܬܼ</l>
                <l n="761">ܕܢܵܛ̇ܘܿܪܹܗ ܐܸܠܵܐ ܓܹܝܪ ܕܐܸܚܝ ܀</l>
                <l n="762">:ܒܓܼܘܼܡܕܵܐ ܠܡܵܪܹܗ ܐܸܡ݂ܲܪ ܗ̄ܘ̣ܵܐ</l>
                <l n="763">ܘܠܵܐ ܐܸܬܼܟܲܚܲܕܼ ܩܵܛ̇ܘܿܠܵܐ.</l>
                <l n="764">:ܕܐܸܢܗܘ̤ ܕܐܸܒܲܕܼ ܚܲܒܿܝܼܒܼܵܟ</l>
                <l n="765">ܡ̇ܢ ܚܲܝܵܒܼ ܐ̄ܢܵܐ ܕܐܸܬܸܿܠ ܠܵܟ ܀</l>
                <l n="766">:ܒܚܲܒܼܠܹ̈ܐ ܕܚܝܼܠܹ̈ܐ ܦܲܟܲܪܬܹܗ</l>
                <l n="767">ܟܹܐܢܘܼܬܼܵܐ ܠܩܵܠܹܗ ܕܩܵܐܹܝܢ.</l>
                <l n="768">:ܕܠܵܐ ܨܒܼܵܐ ܕܢܵܘܕܸܿܐ ܒܨܸܒܼܝܵܢܹܗ</l>
                <l n="769">ܓܠ̣ܵܐ ܘܐܵܘܕܲܝܼ ܟܲܕܼ ܐܸܬܼܦܲܪܣܝܼ ܀</l>
                <l n="770">:ܡ̇ܢܵܘ ܠܲܡ ܗܵܢܵܐ ܕܲܥܒܲܕܿܬܿ</l>
                <l n="771">ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ.</l>
                <l n="772">:ܕܡܹܗ ܕܐܲܚܘܼܟ ܓܵܥܹ̇ܐ ܨܹܐܕܲܝ</l>
                <l n="773">ܟܲܕܼ ܕܐܹ̇ܝܢ ܥܲܡ ܩܵܛ̇ܘܿܠܹܗ ܀</l>
                <l n="774">:ܡܸܟܸܿܝܠ ܠܚ̣ܛ ܐܲܢ̄ܬܿ ܡ̣ܢ ܐܲܪܥܵܐ</l>
                <l n="775">ܘܐܲܪܥܵܐ ܬܚܘܿܬܲܝܟ ܠܵܐ ܬܸܬܼܩܲܢ.</l>
                <l n="776">:ܕܩܲܒܿܠܲܬ̤ ܠܲܕܼܡ̇ܐ ܙܲܟܵܝܵܐ</l>
                <l n="777">ܬܩܲܒܸܿܠ ܥܲܡܵܗ̇ ܠܵܘ̈ܛܵܬܼܵܐ ܀</l>
                <l n="778">:ܒܙܵܘܥܵܐ ܦܲܓܼܪܵܟ ܢܸܬܼܬܵܘܲܠ</l>
                <l n="779">ܚܠܵܦ ܦܲܓܼܪܵܐ ܕܚܲܒܸܿܠ ܐܝܼܕܼܵܝ̈ܟ.</l>
                <l n="780">:ܘܬܸܗܘܸܐ ܕܚܸܠܵܐ ܠܚܲܙܵܝܹ̈ܐ</l>
                <l n="781">ܕܠܵܐ ܙܵܥ ܠܸܒܵܟ ܡ̣ܢ ܩܸܛܠܵܐ ܀</l>
                <l n="782">:ܕܫܲܪܷܼܬܿ ܒܲܕܼܡ̇ܐ ܩܲܕܼܡ̇ܝܵܐ</l>
                <l n="783">ܘܪܹܫܝܼܬܼܵܐ ܠܡܵܘܬܵܐ ܩܲܪܸܒܼܬܿ.</l>
                <l n="784">:ܠܫܲܒܼܥܵܐ ܕܵܪ̈ܝܼܢ ܬܵܒܲܥ̇ ܐ̄ܢܵܐ</l>
                <l n="785">ܕܡ̇ܐ ܙܲܟܝܵܐ ܡ̣ܢ ܐܝܼܕܲܝ̈ܟ ܀</l>
                <l n="786">:ܕܲܕܼܪܲܫܬܿ ܐܘܼܪܚܵܐ ܠܒܹܝܬܼ ܡܝܼ̈ܬܹܗ</l>
                <l n="787">ܕܢܸܪܕܿܘܿܢ ܒܵܗ̇ ܣܘܿܓܼܠܵܐ ܕܐ̄ܢܵܫܵܐ.</l>
                <l n="788">:ܒܵܟ ܣܵܐܹ̇ܡ ܐ̄ܢܵܐ ܬܲܚܘܝܼܬܼܵܐ</l>
                <l n="789">ܕܠܲܕܼܡ̇ܐ ܒܲܕܼܡ̇ܐ ܬܵܒܲܥ̇ ܐ̄ܢܵܐ ܀</l>
                <l n="790">:ܗܘ̤ܵܘ ܠܘܼܚܵܡܹ̈ܐ ܒܲܥܒܼܵܕܼܵܐ</l>
                <l n="791">ܘܠܲܒܼܫܹܗ ܙܵܘܥܵܐ ܠܩܵܛ̇ܘܿܠܵܐ.</l>
                <l n="792">:ܘܓܼܘܼܫܡܹܗ ܒܐܲܪܥܵܐ ܙܵܐܲܥ ܗ̄ܘ̣ܵܐ</l>
                <l n="793">ܘܢܵܘܕܵܐ ܠܟܼܠܹܗ ܫܵܚܹ̇ܩ ܗ̄ܘ̣ܵܐ ܀</l>
                <l n="794">:ܒܲܬܼܘܵܬܼܵܐ ܕܠܵܐ ܒܨܸܒܼܝܝܵܢܹܗ</l>
                <l n="795">ܠܒܼܵܪܘܿܝܵܐ ܡܸܬܼܟܲܫܲܦ ܗ̄ܘ̣ܵܐ.</l>
                <l n="796">:ܘܡ̇ܘܬܵܐ ܠܢܲܦܫܹܗ ܫܵܐܹ̇ܠ ܗ̄ܘ̣ܵܐ</l>
                <l n="797">ܕܡ̣ܢ ܢܸܓܼ̈ܕܹܿܐ ܢܸܬܼܦܲܨܸܐ ܗ̄ܘ̣ܵܐ ܀ </l>

                <pb ed="http://syriaca.org/bibl/1765" n="113"/>
                <l n="798">:ܘܩܵܐܹܝܢ ܠܡܵܪܝܵܐ ܐܸܡ݂ܲܪ ܗ̄ܘ̣ܵܐ</l>
                <l n="799">ܕܗܵܐ ܐܲܦܸܩܬܵܢܝ ܡ̣ܢ ܐܲܪܥܵܐ.</l>
                <l n="800">:ܙܵܘܥܵܐ ܘܢܵܘܕܵܐ ܐܲܠܒܸܿܫܬܵܢܝ</l>
                <l n="801">ܕܲܕܼܚܝܼܠ ܣܲܓܿܝܼ ܠܚܲܙܵܝܹ̈ܐ ܀</l>
                <l n="802">:ܚܕܼܵܬ ܫܵܐܹ̇ܠ ܐ̄ܢܵܐ ܐܸܢ ܨܵܒܹ̇ܝܬܿ</l>
                <l n="803">ܕܬܸܣܥܘܿܪ ܨܹܐܕܲܝ ܐܲܝܟ ܪ̈ܲܚܡܲܝܟ.</l>
                <l n="804">:ܕܲܒܼܝܲܕܼ ܡ̇ܘܬܵܐ ܢܸܫܬܲܪ̈ܝܵܢ</l>
                <l n="805">ܠܵܘ̈ܛܵܬܼܵܟ ܡ̣ܢ ܗܲܕܵܡܲܝ̈ ܀</l>
                <l n="806">:ܠܵܐ ܗܵܟܲܢܵܐ ܩܵܛ̇ܘܿܠܵܐ</l>
                <l n="807">ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ.</l>
                <l n="808">:ܠܵܘ ܗܵܟܲܢܵܐ ܡܼܬܿܬܲܒܼܥܵܐ</l>
                <l n="809">ܒܡܵܘܬܵܐ ܒܲܠܚܘܿܕܼ ܣܲܟܼܠܘܼܬܼܵܟ .</l>
                <l n="810">:ܠܫܲܒܼܥ̇ܐ ܕܵܪ̈ܝܼܢ ܡ̇ܬܲܚ ܐ̄ܢܵܐ</l>
                <l n="811">ܢܸܓܼ̈ܕܹܿܐ ܡܩܲܝ̈ܵܐ ܕܒܼܝܼܫܘܼܬܼܵܟ.</l>
                <l n="812">:ܘܲܬܼܒܲܥܬܼܵܐ ܕܩܵܛ̇ܘܿܠܘܼܬܼܵܟ</l>
                <l n="813">ܒܥܵܠܡܵܐ ܟܠܹܗ ܬܸܬܼܡܲܠܲܠ ܀</l>
                <l n="814">:ܣܵܡ̣ ܡ̇ܪܝܵܐ ܐܵܬܼܵܐ ܒܩܵܐܹܝܢ</l>
                <l n="815">ܕܡ̇ܘܬܵܐ ܒܝܲܕܼ ܐ̄ܢܵܫܵܐ ܠܵܐ ܢܡܘܼܬܼ.</l>
                <l n="816">:ܟܲܕܼ ܣܵܡ̣ܵܗ̇ ܐܵܬܼܵܐ ܠܗܵܕܹܐ</l>
                <l n="817">ܕܪܸܡܙܵܐ ܕܝܼܠܹܗ ܢܵܛܲ̇ܪ ܠܹܗ ܀</l>
                <l n="818">:ܒܚܲܝܹ̈ܐ ܢܲܛ̣ܪܹܗ ܠܩܵܛ̇ܘܼܠܵܐ</l>
                <l n="819">ܠܣܘܼܪܵܕܼܵܐ ܠܕܼܵܪܹ̈ܐ ܕܐܵܬܹ̇ܝܢ.</l>
                <l n="820">:ܕܡ̇ܐ ܕܡܸܬܼܒܲܩܹܝܢ ܒܲܬܼܥܬܼܵܐ</l>
                <l n="821">ܢܸܗܘܘܿܢ ܥܵܪܩܝܼܢ ܡ̣ܢ ܩܸܛܠܵܐ ܀</l>
                <l n="822">:ܡܠܸܐ ܙܲܒܼܢܵܐ ܐܸܬܼܒܲܝܲܐܘ ܗ̄ܘ̣ܵܘ</l>
                <l n="823">ܚܵܘܵܐ ܘܐܵܕܼܵܡ ܟܲܕܼ ܐܵܘ ܠܸܕܼܘ.</l>
                <l n="824">ܘܥܵܠܲܬ̤ ܥܵܩܵܬܼܵܐ ܕܝܲܠܕܲܝ̈ܗܘܿܢ ܀</l>
                <l n="825">:ܠܗܵܒܹܝܠ ܕܲܩܟܝܼܠ ܒܵܟܹ̇ܝܢ ܗ̄ܘ̣ܵܘ</l>
                <l n="826">ܕܚܲܒܸܿܠ ܡ̇ܘܬܵܐ ܨܘܼܪ̈ܵܬܹܗ.</l>
                <l n="827">:ܘܥܲܠ ܩܵܐܹܝܢ ܡܸܬܼܐܲܒܼܠܝܼܢ ܗ̄ܘ̣ܵܘ</l>
                <l n="828">ܕܲܥܒܼܝܼܕܼ ܙܵܘܥܵܐ ܒܲܒܼܪܝܼܬܼܵܐ ܀</l>
                <l n="829">:ܐܸܣܲܪ ܐܸܢܘܿܢ ܒܵܪܘܿܝܵܐ</l>
                <l n="830">ܒܚܘܼܒܵܐ ܕܪ̈ܲܚܡܵܘܗܝ ܕܲܟܼܝܵܢܵܐ.</l>
                <l n="831">:ܕܗܲܢܝܼܐܘܼܬܼܵܐ ܕܒܲܟܼܝܵܢܵܐ</l>
                <l n="832">ܬܦܲܟܲܗ ܥܵܩܬܼܵܐ ܕܩܲܫ̈ܝܵܬܼܵܐ ܀</l>
                <l n="833">:ܒܗܵܕܹܐ ܬܸܢܘܲܝ ܚܲܟܸܿܡ ܠܲܢ</l>
                <l n="834">ܥܵܒܲܘܿܕܼܵܐ ܡ̣ܢ ܫܘܼܪܵܝܵܐ.</l>
                <l n="835">:ܕܲܒܼܟܹܐܒܹ̈ܐ ܘܚܲܫܹ̈ܐ ܕܡ̇ܘܬܵܐ</l>
                <l n="836">ܢܸܩܢܸܐ ܚܘܼܒܵܐ ܕܲܠܘܵܬܹܗ ܀</l>
                <l n="837">:ܒܐܲܪ̈ܥܵܢܝܵܬܼܵܐ ܐܲܥܢܝܼ ܠܲܢ</l>
                <l n="838">ܒܬܼܘܼܩܵܢܵܐ ܐܲܪܥܵܢܵܝܵܐ.</l>
                <l n="839">:ܕܡ̇ܐ ܕܐܲܪܓܸܿܫܢ ܒܲܫܚܵܩܲܢ</l>
                <l n="840">ܢܸܫܐܲܠ ܚܲܝܹ̈ܐ ܕܠܵܐ ܥܲܡܠܵܐ ܀</l>
                <l n="841">:ܒܚܲܠܒܼܵܐ ܪܲܒܿܝܵܗ̇ ܠܫܲܒܼܪܘܼܬܲܢ</l>
                <l n="842">ܒܲܡܚܝܼ̈ܠܵܬܼܵܐ ܐܲܝܟ ܚܲܝܠܲܢ.</l>
                <l n="843">:ܕܡ̇ܐ ܕܐܸܬܲܢ ܠܲܓܼܡܝܼܪܘܼܬܼܵܐ</l>
                <l n="844">ܒܝܲܕܲܥܬܼܵܐ ܕܚܲܝܹ̈ܐ ܢܸܗܘܸܐ ܀</l>
                <l n="845">:ܠܵܐ ܐܲܫܛܸܠ ܠܲܢ ܥܲܠ ܥܘܼܬܼܪܵܐ</l>
                <l n="846">ܟܲܕܼ ܫܲܒܼܪܵܐ ܗ̄ܘ̣ܵܬܼ ܝܼܕܲܥܬܲܢ.</l>
                <l n="847">:ܕܲܟܼܡܵܐ ܕܲܛܠܸܐ ܝܵܪܘܿܬܼܵܐ</l>
                <l n="848">ܠܵܐ ܡܨܸܐ ܢܕܲܒܲܪ ܩܸܢܝܵܢܵܘ̈ܗܝ ܀</l>
                <l n="849">:ܒܚܲܝܘܼܬܼܵܐ ܕܢܲܦܫܵܐ ܝܲܗ̣̄ܒܼ ܠܲܢ</l>
                <l n="850">ܕܢܸܬܼܩܲܝܡܘܼܢ ܚܲܝܹ̈ܐ ܕܙܲܒܼܢܵܐ.</l>
                <l n="851">:ܘܡ̇ܐ ܕܲܗ̤ܘܲܝܢ ܠܵܐ ܡ̇ܝ̈ܘܿܬܹܐ</l>
                <l n="852">ܒܚܲܝܠܵܐ ܕܪܘܼܚܵܐ ܢܸܛܲܪ ܠܲܢ ܀</l>
                <l n="853">:ܡܦܵܣ ܗ̄ܘ̣ܵܐ ܒܟܼܠܗܹܝܢ ܕܲܟܼܝܵܢܲܢ</l>
                <l n="854">ܗܵܘ̇ ܒܵܪܘܝܹܗ ܕܲܟܼܝܵܢܲܢ.</l>
                <l n="855">ܘܚܲܟܿܝܼܡܵܐܝܼܬܼ ܕܵܒܲܪ ܠܲܢ ܀</l>
                <l n="856">ܡ̣ܢ ܡ̇ܟܵܬܼ̈ܐ ܠܪ̈ܵܡ̇ܬܼܵܐ ܀</l>
                <l n="857">:ܕܡ̇ܐ ܕܝܼܠܸܦܢܲܢ ܒܝܼܕܲܥܬܼܵܐ</l>
                <l n="858">ܕܡܲܢ̣ܘܼ ܠܗܵܠܹܝܢ ܐܲܝܬܲܝܼ ܠܲܢ.</l>
                <l n="859">:ܢܵܘܕܹܿܐ ܠܚܲܝܠܵܐ ܕܐܲܬܼܩܸܢ ܟܠ</l>
                <l n="860">ܕܲܟܼܡܵܐ ܪܲܚܡܹܗ ܠܲܟܼܝܵܢܲܢ ܀</l>
            </div>

        </body>
    </text>
</TEI>
